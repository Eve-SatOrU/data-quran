<!--
Title       : Translation of the meanings of the Noble Qur'an
Language    : Somali
ID          : somali_yacob
Source      : https://quranenc.com
URL         : https://quranenc.com/en/browse/somali_yacob
UpdatedAt   : 2022-09-27 08:44:51 (v1.0.3-xml.1)
CheckUpdates: https://quranenc.com/check/somali_yacob/v1.0.3-xml.1
-->

# 1

Ku billaabid Magaca Allaah, Naxariistaha, Naxariista Badan.

# 2

Ammaan idilkeed iyo mahadba waxaa leh oo mudan Allaah, Rabbiga uunanka.

# 3

Naxariistaha, Naxariista Badan[^1].

[^1]: Ar-Raxmaan iyo Ar-Raxiim waa labo magac uu leeyahay Allaah ee ka soo jeeda kelmedda Raxmah. Xagga naxwaha afka Carabiga labada magacba waa ku xeel dheeraansho naxariisashada. Waa deeq ballaaran iyo naxariisasho guud ahaaneed labaduba. Raxmaan waxaa lagu tilmaamaa Allaah oo keliya oo waa sifad aan cid kale la wadaagin, halka Raxiim lagu tilmaami karo qof gaar ah. Nabiga s.c.w. waxaa uu Qur’aanku ku tilmaamay inuu yahay Raxiim. Raxmaan se waa wax ka sarreeya heerka Aadmiga (waa naxariisasho durba ah oo guud ahaaneed) oo waqti ku kooban oo uunka idil gaadha, caddaaladdu waa qayb ka mid ah naxariistan.. Allaah wuxuu isku tilaamamay sidoo kale Raxiim oo ah naxariisasho joogto ah oo gaar ahaaneed oo u naxariisto mu’miniinta, dambi dhaafka iyo ceeb asturidda waa qayb ka mid ah naxariistan.

# 4

Boqorka Maalinta Jaazeynta(Qiyaamaha)

# 5

Adiga oo Keliya baynu (Allow) ku caabudi, oo Adigoo Keliya baynu ku weydiisan kaalmo.

# 6

Nagu hanuuni (oo sug) Tubta Toosan.

# 7

Tubta kuwa aad u Nicmaysay[^2], aan aheyn kuwa galabsada cadhodaada[^3], iyo kuwa iyagu lunsan.

[^2]: Waa Nabiyada, run badanayaasha, wanaagsanayaasha, iyo shuhadada.

[^3]: Kuwa ay Cadhada Ilaahay ku dhacday waa kuwo iyagoo u cilmi leh aan ku camal falin diinta ee diida xaqa, sida Yuhuudda iyo wixii la mid ah. Lunsanayashuna waa kuwo cilmi la’aan cibaadeysta iyagoo ku socda caqiidooyin gurracan sida Nasaarada iyo wixii la mid ah.

# 8

Alif laam miim[^2].[^1]

[^1]: Nabigu s.c.w. wuxuu yidhi: Ha ka yeelina guryahiinna Qubuuro ee ku akhriya Qur'aanka, ogaadana gurigii lagu akhriyo suuradda Al-Baqarah ma soo galo shaydaan." W.w. Muslim iyo Axmad.

[^2]: Suuradaha Qur’aanka qaarkood waxay ku billowdaan xarfaha alifbeetada, sida alif laam miim, alif laam raa, iwm waxay ka mid yihiin afar iyo toban xaraf oo ku billaabasho iyo furitaan ahaan ku soo arooray sagaal iyo labaatan suuuradood oo ku jira Qur’aanka. Inkastoo siyaabo kala duwan loo fasiray. Waxaa la yidhi xuruuftaas waa magacyada suuradaha, waxaa sidoo kale la yidhi waa baraarujin iyo soo jeedin ahaan dadka, waxaa kaloo la yidhi, waa tilmaan in Qur’aanka uu ku soo degay afka Carabiga ee ka kooban xarfaha alifbeetada sidaas oy tahay ma jiro cid la imaan karta isagoo kale oo keeni karta oo waa kitaab mucjiz ah. Inkastoo siyaabahaas kala duwan loo fasiray, laakiinse dhabta waxaa weeye Allaah keliya baa u cilm u leh oo ogsoon macaanidooda, oo og muraadka uu ka leeyahay iyo waxa uu ula jeedo.

# 9

Kitaabkani, shaki kuma jiro, waa u hanuun kuwa (dhowra amarrada ilaahay ee) iska jira (xumaha).

# 10

Kuwa rumeysan waxa aan muuqan ee qarsoon, oo ooga salaadda, oo wax ka bixiya waxa aanu siinnay.

# 11

Oo (ah)kuwa rumeysan waxa (Qur’aanka) lagugu soo dejiyey (Nabi Muxammadow), iyo waxa la soo dejiyey (oo waxyi ah) adiga hortaa[^3], ee Aakhiro iyagu yaqiinsan.

[^3]: Kutubta la soo dejiyey Nabi Muxammad s.c.w hortiis waa Towraadda, Injiilka, Zabuurka iyo Suxuftii Iibraahiim iyo kuwo kaleba.

# 12

Kuwan baa ku sugan hanuun (toosan) xagga Rabbigood ah, oo waa kuwan kuwa ah liibaanayaasha.

# 13

Hubaal Kuwa Xaqa diida ee qariya, waa isugu mid haddii aad u digto iyo haddii aadan u diginba, ma rumeynayaan.

# 14

Wuxuu Allaah ku dhigay shaabbad daahda quluubtooda iyo maqalkooda, oo araggooda waxaa ku rogan dabool[^4]. Oo waxay mudan cadaab aad u weyn.

[^4]: Dabool u diida qaadashada hanuunka. Arrintannina waxaa u sabab ah kibirkooda iyo ku madax adeyggooda dambiyada.

# 15

Oo dadka waxaa ka mid ah kuwo (munaafiqiin ah) yidhaahda: Waxaanu rumeysannahay Allaah[^5] iyo Maalinta Aakhiro oo aan ahaynba mu’miniin.

[^5]: Nabigu s.c.w. wuxuu yidhi: Waxaa lay amray inaan la dagaallamo dadka intay ka qiraan oo yidhaahdaan ma jiro ilaah xaq lagu caabudo aan ahayn Allaah, iyo in Muxammad yahay Rasuulkii Ilaahay, hadday sidaas yidhaahdaan way iga ilaashadeen dhiiggooda iyo maalkoodaba, waxaan xaqeeda ahayn, xisaabintoodana waxaa leh Allaah Kor ahaaye.” W.w. Al-Bukhaari iyo Muslim.

# 16

Waxay (doonaan inay) dagaan Allaah iyo kuwa rumeysan, mase dagaan waxaan ahayn nafahooda, mase dareensana.

# 17

Quluubtooda waxaa ah jirro (shaki, nifaaq, kibir, iwm), markaasuu Allaah u kordhiyey jirro. Oo waxay mudan cadaab aad u xanuun badan waxay been sheegi jireen darteed.

# 18

Oo marka lagu yidhaahdo: Ha ku falina fasahaad arlada, Waxay yidhaahdaan: Waxaanu nahay uun sama doon.

# 19

Ogaada, hubaal, Waa iyaga kuwa wax bi’iska ahi, laakiinse ma ay dareensana.

# 20

Oo marka lagu yidhaahdo: Rumeeya sida ay dadku u rumeeyeen, waxay yidhaahdaan: Oo ma waxaanu u rumeyn sida ay maangaabku u rumeeyeen? Ogaada, hubaal, waa iyaga kuwa maan gaabka ahi, laakiinse waanay garaneyn.

# 21

Oo markay la kulmaan kuwa (Xaqa) rumeysan, waxay yidhaahdaan: Waanu rumaysannahay. Markase ay isla keli noqdaan shaydaamadooda (madaxdooda xun), waxay yidhaahdaan: hubaal innagu idinkaynu idinla jidhnaa; waa uun iska jeesjeeseennay.

# 22

Allaah baa se ku jees-jeesi, oo wuxuu kaga tagi keligood xadgudubkooda banbaxsan ee ay ku jaha wareersan yihiin indha la’aan.

# 23

Kuwaasi waa kuwa iyagu iibsaday habowga halkii hanuunka, sidaas awgeed ganacooda ma keeno wax faa’ido ah, Mana aha kuwo hanuunsan.

# 24

Mataalkooda, wuxuu ka dhigan yahay sida mid shitay dab; markiise uu ifiyey waxa hareerihiisa ah oo dhan, wuxuu Allaah ka qaaday nuurkoodii, oo uga tegay gudcurro mugdi daran ah oo aanay waxba arkeyn.

# 25

Waa dhego la’ yihiin, af la' yihiin, (oo) indho la' yihiin, marka dib uguma soo laabtaan (Xaqa).

# 26

Ama (waa) sida roob darar ah ka yimaada daruurta oo wata gudcur madow, onkod, iyo hillaac: waxay geliyaan farahooda xagga dhegahooda biriqyada dartood baqe ay ka qabaan mowdka. Oo Allaah waa ku hareersan yahay gaalada.

# 27

Hillaacu wuxuu sigaa inuu indho tiro, mar kastoo u ifiyo (jidka) way ku socdaan, markase mugdi ku yimaado dushooda way joogsadaan. Oo hadduu Allaah doono, wuxuu xaqiiq tiri lahaa maqalkooda iyo araggooda. Hubaal Allaah wax walba Wuu Karaa.

# 28

Dadow! Caabuda Rabbigiin, ee idin abuuray idinka iyo kuwii idinka horreeyayba, bal inaad dhowrtaan (amarrada Ilaahay oo iska jirtaan xumaha).

# 29

(Isaga weeye Alle) Kan idiinka dhigay dhulka gogol (fidsan), cirkana saqaf, oo ka soo shuba daruuraha biyo, markaas ku soo saara midhaha risiqa idiin ah. Ee ha u yeelina Allaah shariikyo aad la mid dhigtaan idinkoo ogsoon (inaysan jirin cid la mid ah).

# 30

Oo haddaad ka shakisan tihiin waxa aan ku soo dejinnay addoonkayaga ( Nabi Muxammad) oo waxyi ah, haddaba keena Suurad la mid ah, oo u yeerta taageerayaashiinna Allaah ka sokow, haddaad tihiin run sheegayaal.

# 31

Haddii se aydaan falin, marnabana ma fali doontaane, hadddaba iska jira Naarta shidaalkeedu yahay dad iyo dhagaxaan (sanamadii ay caabudayeen), ee loo diyaarshay gaalada.

# 32

Oo ugu bishaaree kuwa (Xaqa) rumeysan oo samaha fala, inay mudan beero ay hoostoodu webiyo qulqulaan. Mar kasta oo laga siiyo midho, Waxay odhan: Kani waa wixii hore naloo siiyey oo kale, oo waxaa la siiyey iyagoo isu eg (muuqaal ahaan kala duwan se dhadhan ahaan), oo waxay ku yeelan dhexdeeda afooyin la daahiriyey, oo waa ay ku dhex waari doonaan.

# 33

Hubaal Allaah kama xishoodo inuu u soo qaato tusaale - kaneeco ama wax ka sii yarba[^6]. Ma xagga kuwa rumeysan, way og yihiin inuu yahay xaq ka yimid Rabbigood, ma kuwase rumeysan waaya, waxay yidhaahdaan: Muxuu ugula jeedaa Allaah tusaalaha kani? Wuxuu ku habaabiyaa in badan, oo ku hanuuniyaa in badan. Oo kuma habaabiyo waxaan ahayn caasiyaasha.

[^6]: Markay gaaladu yidhaahdeen: Maxaa looga jeedaa caarada iyo duqsiga lagu sheegay Qur’aanka buu Allaah Kor ahaaye soo waxyooday Aayaddan.

# 34

Kuwa ka baxa ballanka Ilaahay kaddib sugiddiisa, oo gooya waxa Allaah uu amray in la xidhiidhiyo, ee ku fala fasahaad arlada, kuwan weeye kuwa iyagu ku sugan khasaaraha weyni[^7].

[^7]: Khasaaro ama fisiq (caasiyoobid) ama dulmi (gef - gardarro) ama kufri (gaalnimo) oo lagu sheego cidaan muslim ahayn waxaa loola jeedaa heer gaalnimo weyn ee diinta bannaanka lagaga yahay, wixii se khasaaro ama fisiq ama dulmi ama gaalnimo ah oo Allaah ku sheego qof Muslim ah waxaa loola jeedaa inuu ku jiro dambi weyn aanse diinta looga bixin.

# 35

Sidee baad ugu gaaloobeysaan Allaah idinkoo ahaa meyti, buu markaa idin soo nooleeyey, haddana sababi inaad dhimataan, haddana dib idin soo nooleyn, haddana Xaggiisa baa la idiin soo celin.

# 36

Waa Isaga (Alle) Kan idiin abuuray waxa dhulka korkiisa ah oo dhan. markaas wuxuu abbaaray xagga samada, markaas ka dhigay toddobo samood, oo Isagu wax waliba wuu Ogsoon yahay.

# 37

Oo waa tii uu Rabbigaa ku yidhi malaa’igta: Waxaan dhigayaa dhulka facyo is xigsada oo maamula. Waxay yidhaahdeen: Oo ma waxaad dhigi gudaheeda kuwo fasahaadsha oo dhiig daadsha, innagoo ku tasbiixsanna xamdigaaga, oo ku xurmo weyneyna. (Alle) Wuxuu yidhi: hubaal Waxaan Anigu ogahay wax aydaan ogeyn.

# 38

Oo wuxuu (Alle) baray Aadam magacyada wax waliba, markaas buu u soo bandhigay malaa’igta oo yidhi: Ii sheega magacayda kuwani, haddii aad run sheegaysaan.

# 39

Waxa yidhaahdeen: Xurmo oo dhan Adigaa baa iska leh oo ceeb iyo nuqsaan lahayn'! Ma lihin cilmi aan aheyn waxa aad na bartay. Hubaal waa Adiga wax kasta Ogsoonaha, Xakiimka ah.

# 40

(Alle) wuxuu yidhi: Aadamow! U sheeg magacyadooda. Markaasuu markuu u sheegay magacyadooda, Wuxuu(Alle) yidhi: Miyaanan idinku odhan waxaan Anigu hubaal Ogahay waxa aan muuqan ee jira samooyinka iyo arladaba, oo waxaan Ogahay waxa aad muujisaan iyo waxa aad idinku qarinayseenba?

# 41

Oo waa tii aan ku nidhi malaa’igta: U sujuuda Aadam (sujuud salaan ah), markaas bay sujuudeen Ibliis mooyee, waa uu diiday oo isla weynaaday, oo ka mid ahaaday gaalada.

# 42

Oo Waxaanu nidhi: Aadamow! Dega adiga iyo afadaaduba Jannada, oo ku cuna badhaadhe iyo bashbash meeshaad doontaanba, hase u dhowaannina geedkan haddii kale waxaad ka mid noqon geflowyda.

# 43

Shaydaanka baase ka sidbiyey oo ka soo saaray (halkaa) ay ku jireen (Jannada); oo Waxaanu nidhi: Ka dega, (dhammaantiin halkan) iyagoo qaarkiinba qaar u yahay cadow.Oo waxaad ku leedihiin arlada degaan iyo sahay muddo go'an leh.

# 44

Markaas buu Aadam ka helay Rabbigiis ereyo uu ku ilhaamiyey[^8], oo wuxuu ka aqbalay towbadiisa. hubaal Waa Isaga (Alle) Towbad Aqbalaha, Naxariista Badan.

[^8]: Allaah wuxuu baray Aadam kelmedo lagu tawbad dalbo uu ka aqbalay, waana kelmedaha ku soo arooray Suuradda Al- Acraaf Aayadda: 23.

# 45

Waxaanu nidhi: Ka dega xaggeeda (Jannada) dhammaantiin, oo markuu Xaggayga idiinka yimaado hanuun, haddaba qofkii raaca Hanuunkayga, ma cabsi qabi doonaan, mana murugoon doonaan.

# 46

(Ma) kuwase (Xaqa) diida oo beeniya Aayadahayaga, waa iyaga ehlu-Naarka, gudaheeda bay ku dhex waari doonaan weligood.

# 47

Ilmahii Israa’iilow! Xusuusta Nicmaddayda aan idiinku nicmeeyey, oo oofiya ballanteyda (idin saaran, ee ah inaad rumeysaan Nabi Muxammad), waxaan oofin ballantaan idinka qaaday (oo ah inaan markaas idinku abaalmariyo janno), oo Anigoo Keliya iga cabsada.

# 48

Oo Rumeeya waxa aan soo dejiyey (Qur’aanka) oo xaqiijinaya waxa aad haysataan (Towraadda iyo Injiilka), oo ha noqonnina kuwa u horreeya ee Xaqa diida (Qur’aanka iyo Nabi Muxammad), oo ha siisannina Aayadahayga (ku cad Kutubtiinna ee ka hadlaya imaanshaha Nabi Muxammad) qiimo yar (si aad u qarisaan), oo Anigoo Keliya iga cabsada.

# 49

Oo ha ku dheehina Xaqa waxaan jirin oo been ah, hana qarinnina Xaqa (imaanshaha Nabi Muxammad ee ku qoran Kutubtiinna Towraadda iyo Injiilka) idinkoo ogsoon.

# 50

Oo ooga salaadda, oo bixiya Sakada, oo la rukuuca jamaca Rukuucayaasha.

# 51

Ma waxaad amartaan samaan dadka oo hilmaantaan nafahiinna[^9] idinkoo akhriya Kitaabka? Miyeydaan haddaba garaadsan?

[^9]: Nabigu s.c.w. wuxuu yidhi: “Waxaa Maalinta Qiyaame la keeni doonaa nin oo lagu tuuri doonaa Naarta, markaasuu wuxuu ku dhex wareegsan doonaa ehlu Naarka sida dameerka ugu wareegsasdo shiidkiisa, markaasay isugu soo ururi ehlu Naarka oo weydiin: Hebelow, ma waadan fari jirin samaanta oo reebi jirin xumaanta, markaasuu wuxuu odhan: Waxaan fari jirey samaanta mana fali jirin oo reebi jirey xumaanta anigaana fali jirey.”

# 52

Oo kaalmaysta Sabarka iyo salaaddda, oo hubaal waa wax ku culus waxaan ahayn kal samayaasha.

# 53

Kuwa huba inay la kulmi doonaan Rabbigood, iyo inay Xaggiisa u soo laaban doonaan.

# 54

Ilmahii Israa’iilow! Xusuusta Nicmad- deyda aan idiinku nicmeeyey, iyo inaan idinka doortay dadkii (waqtigiinna).

# 55

Oo iska jira Maalin marka aysan nafi wax u tareyn naf kale, oo aan laga aqbaleyn shafeeco, oo laga qaadanayn madax furasho, loona gargaari doonin.

# 56

Oo waa tii aan idinka badbaadinnay dadkii Fircoon[^10], ee idin dhadhansiiyey cadaab tan u daran, iyagoo dilayey wiilashiinna, oo deysanayey haweenkiinna (si ay ugu adeegtaan), oo waxaa taas ku sugnaa imtixaan weyn oo xagga Rabbigiin ah.

[^10]: Fircoon waa naynaas lagu magacabi jirey boqorradii Masar ee waa’ hore jirey, waxaa ku soo arooray taariikhda in Fircoonkii xukumayey Masar waagii Muuse uu ahaa Menephthan ina Ramsiis kaasoo xukumayey sannadkii 1224 - 1232 dhalashadii Ciise ka hor.

# 57

Oo waa tii aan idiin dhanballay badda, oo idin badbaadinnay, oo qarqinnay dadkii Fircoon idinkoo arkayey.

# 58

Oo waa tii aan la sameennay ballan Muuse muddo afartan habeen ah, markaas aad sameysateen dibi (aad caabuddaan) kaddib (markuu tagey), oo waxaad ahaydeen gar ma qaatayaal.

# 59

Markaasaan idin cafinnay intaas oo dhan kaddib bal inaad mahad naqdaan.

# 60

Oo waa tii aan siinnay Muuse Kitaabka (Towraadda) kala saaraha (xaqa iyo baadilka), bal inaad hanuuntaan.

# 61

Oo waa tii uu Muuse ku yidhi dadkiisii: Dadkaygiiyow! Xaqiiq Waxaad u gefteen nafahiinna ka dhigashadiinna dibiga (ilaah). Ee u tawbad keena Uumihiinna oo is dila[^11], Sidaas baa idiin khayr badan Uumihiinna xaggiisa, markaasuu idinka aqbalay tawbaddiinnii, waa Isaga Tawbad Aqbalaha, Naxariista Badan.

[^11]: “ Ee is dila”. waxaa lagu fasiray kuwii aanan caabudin dibiga inay dilaan oo laayaan kuwii caabuday dibiga, qolo kale waxay ku fasirtay inay kuwii caabuday dibiga iyagu is dileen dhexdooda, waxaana jira qolo ku fasirtay in la amray inay is dilaan kuwaasi towbad keen ahaan.

# 62

Oo waa tii aad tidhaahdeen: Muusow! Kuma rumeysan doonno marnaba jeer aan u aragno Allaah si caddaan ah. markaasaa biriq idinku dhacday idinkoo arkayey.

# 63

Haddana waan idin soo nooleynay dhimashadiinnii kaddib, bal inaad mahad naqdaan.

# 64

Oo Waxaan har idiinka yeellay daruuraha, oo idiin soo dejinnay Manna (wax macaan malab sidi ah) iyo Salwaa (hilib shimibireed sida Samaanka):Wax ka cuna waxyaalaha wanaagsan aanu idin siinnay; oo Annaga waxba nooma ay dhimine, laakiinse waxay (uun) u gafayeen nafahooda.

# 65

Oo waa tii aan nidhi: Gala magaaladan (Qudus), oo wax ka cuna meeshaad doontaanba bashbash iyo barwaaqo, oo gala albaabka idinkoo hoggaansan oo dhaha: Naga rid culeysyadayada (dambiyada), Waanu idiin dhaafi (markaa) gafafkiinna, oo waxaanu u kordhin doonaa sama falayaasha (ajar).

# 66

Kuwaasi se aan gartu gelin waxay ku beddeleen (ereyadaa) weedh aan ahayn taasi lagu yidhi, markaasaan waxaan ku soo dejinnay kuwaasi gar diidka ahi cadaab (daacuun) kaga yimid samada caasintoodii darteed.

# 67

Oo waa tii uu Muuse u biyo doonay dadkiisii, markaas baan ku nidhi: Ku dhufo ushaada dhagaxa, waxaa kolkiiba ka soo burqaday labo iyo toban ilood. Waxay (qolo) walbaa ogaadeen halka ay ka cabbayaan biyaha. Cuna oo wax ka cabba risiqa Ilaahay oo ha ugu dhaqmina si foolxun arlada idinkoo ku faafinaya fasahaad.

# 68

Oo waa tii aad tidhaahdeen: Muusow! Kuma samri karno hal nooc oo cunto ah. Ee noo bari Rabbigaa ha noo soo saaro'e waxa dhulka ka soo baxa, oo bagalkiisa leh iyo qiyaarkiisa iyo sareenkiisa iyo toonstiisa iyo digirtiisa iyo basashiisaba. (Muuse) wuxuu yidhi: Ma waxaad ku beddelaneysaan waxa khayr roon wax ka hooseeya? Dega magaalo uun, waxaad hubaal ka heli doontaan waxa aad dalabteen. Oo dulli iyo darxumo baa lagu daboolay, oo la laabteen Cadho xagga Ilaahay (oo dushooda ah). Taasi waxaa ugu wacnaa waxay (marar badan) diideen Aayadaha Ilaahay, oo ku dileen Nabiyo gar darro. Taasi waxaa ugu wacnaa inay caasiyoobeen oo xadgudbi jireen.

# 69

Hubaal kuwii rumeeyey (anbiyadii hore) iyo kuwii heystay Yuhuudiyada ama Nasaarada ama Saabbi’iinta (ka hor Nabi Muxammad s.c.w), kuwaa ka midka ah ee rumeeya Allaah (iyo Nabi Muxammad) iyo Maalinta dambeysa (Aakhiro) oo sama fala, waxay ka heli doonaan abaalkooda xagga Rabbigood, cabsi ma qabi doonaan, mana murugoon doonaan.

# 70

Oo waa tii aan idinka qaadnay ballan adag (Towraadda), oo kor u soo qaadnay Buurta dushiinna (Annagoo leh): Ku qaata waxa aan idin siinnay (Towraadda) go’aan adag, oo xusa waxa ku yaal, si aad isaga jirtaan (xumaha).

# 71

Markaas baad intaas kaddib jeesateen. Oo haddaanu Fadliga Ilaahay iyo Naxariistiisu korkiinna ahaateen, waxaad hubaal ka mid ahaan laheydeen kuwa khasaaray.

# 72

Oo xaqiiq waxaad ogaateen kuwaas idinka mid ah ee ku xadgudbay arrinkii Sabtida, oo Waxaanu ku nidhi: Noqda (sida) daayeerro dulleysan oo deyro ah.

# 73

Oo waxaan uga dhignay ciqaab celisa kuwaa ahaa goob joogga iyo kuwa ka dambeeyeyba iyo waano ay ku cbirad qaataan kuwa iska jira (xumaha).

# 74

Oo waa tii uu Muuse ku yidhi tolkiisii: hubaal Allaah wuxuu idin amri inaad gowracdaan sac[^12]. Waxay yidhaahdeen: Miyaad nagu ciyaareysaa. Wuxuu yidhi: Waxaan ka magan galayaa Allaah inaan ka mid noqdo jaahiliinta.

[^12]: Xikmadda gowricidda saca waa si looga gooyo qalbiyadooda xurmeynta dibigii ay horay u caabudeen. Markii qayb ka mid ah saca la gowracay lagu dhuftay ninkii la dilay. Wuxuu Allaah u soo celiyey nafta ninkii, kaasoo u sheegay ninkii dilay.

# 75

Waxay yidhaahdeen: Noo bari Rabbigaa; inuu noo caddeeyo waxa ay tahay. (Muuse) wuxuu yidhi: (Allaah) Wuxuu leeyahay, waa sac aan duq aheyn iyo ugub midna, oo u dhexeysa labadaa xaaladood; ee fala waxa la idin amray.

# 76

Waxay yidhaahdeen: Noo bari Rabbigaa inuu noo caddeeyo waa maxay midabkeedu. Wuxuu yidhi: Wuxuu leeyahay, Waa sac huruud ah oo midabkeedu huruud aad ah yahay, ay u bogayaan arkayaasha.

# 77

Waxay yidhaahdeen: Noo bari Rabbigaa inuu noo caddeeyo waxa ay tahay. Hubaal lo’dii (oo dhan) baa isaga kaaya ekaatay, oo haddii Allaah idmo waxaan hubaal ahaan kuwo hanuunsan.

# 78

Wuxuu yidhi: Wuxuu leeyahay, waa sac aan loo tababarin inay fasho arlada ama inay waraabiso beeraha, ka maran ceeb, oo aan lahayn wax bar ah.Waxay yidhaahdeen: Haatan baad la timid xaqa. Markaasay gowraceen, inkastoo ay ku sigteen inayan samyn.

# 79

Oo waa tii aad disheen nin, oo isku qabateen (cidda dishay), Allaah se wuxuu ahaa mid u soo saaraya debedda waxa aad qarineyseen.

# 80

Markaasaanu nidhi: Ku dhufta (ninka la dilay) waax ka mid ah (sacaa la gowracay). Sidaas buu Allaah u soo nooleeyaa meytida, oo wuxuu idin tusaa calaamooyinkiisa si aad u garowsataan.

# 81

Markaas quluubtiinnu way qallashay intaa kaddib, oo waa sida dhagaxda oo kale, ama ka adayg badanba. waayo hubaal waxaa jira dhagaxyo qaar ay ka soo burqadaan wabiyo, oo waxaa jira qaar ka mid ah oo dildillaaca markaas biyo ka soo shubmaan, oo waxaa jira qaar ka mid ah oo la soo dhaca cabsi Ilaahay darteed[^13]. Oo Allaah ma mooga waxa aad fashaan.

[^13]: Nabigu s.c.w. wuxuu yidhi: “Waxaan garan dhagax ku yiil Makka oo I salaami jirey intaan lay soo dirin Nabi ahaan.”w.w. Muslim

# 82

Ee ma waxaad damac ka qabtaan (mu’miniintoy) inay wax idinka rumeystaan (Yuhuuddu) iyagoo koox ka mid ah ay dhageysan jireen Hadalka Ilaahay, oo markaas beddelaan (Towraadda)[^14] intay fahmeen kaddib iyagoo ogsoon?

[^14]: waxaa loolaa jeedaa Yuhuuddii ku nooleyd Madiina ee beddelay Towraadda gaar ahaan wixii ku saabsanaa oo la xiriiray Nabi Muxammad s.c.w.

# 83

Oo markay la kulmaan kuwa (Xaqa) rumeysan (Muslimiinta), waxay yidhaah- daan: Waan rumaysannahay, markase ay keli isla noqdaan qaarkoodba qaar, waxay yidhaahdaan: Ma waxaad idinku uga warrameysaan waxa Allaah idiin caddeeyey[^15], si ay iyagu idinkula doodaan arrintaa Rabbigiin horti? Ma waydaan haddaba garaad lahayn?

[^15]: Towraadda waxaa ku yiil caddeyn in Nabi Muxammad s.c.w. yahay kan lagu khatimayo anbiyada ilaahay, ha yeeshee Yuhuuddu way qariyeen iyagoo ka cabsaday inay ku dheef waayaan oo ka soo gaaro dhib iyo waxyeello.

# 84

Mawaysan se ogayn in Allaah ogsoon yahay waxa ay qariyaan iyo waxa ay muujiyaanba?

# 85

Oo waxaa ka mid ah caamo aan aqoon Kitaabka, hase yeeshee isku maaweeliya hididdiilooyin been ah, wax se iska maleeya uun.

# 86

Ee hoog waxaa leh kuwa ku qora Kitaabka isla gacmahooda, markaas yidhaahda: Kani wuxuu ka yimid xagga Ilaahay, si ay u siistaan qiimo yar. Hoog bay leeyihiin waxa ay gacmahooda qoreen darteed, oo hoog bay leeyihiin waxa ay kasbadaan darteed.

# 87

Oo waxay yidhaahdaan: Marnaba Naari nama taaban doonto waxaan aheyn ayaamo tirsan. Dheh: Ma waxaad ka heysataan ballan xagga Ilaahay, marka Allaah ma ka bixi doono ballankiisa? Mise waxaad ka sheegtaan Allaah wax aydaan ogeyn?

# 88

Haayoo, Qofkii kasbadaa xume (ku dhaca shirki) ee uu gefkiisu hareereeyo, kuwaasu waa ehlu Naar, way ku dhex waari doonaan.

# 89

oo (ma xagga) kuwa (Xaqa) rumeysan oo samaha fala[^16], kuwaasu waa ehlu Jannada, way ku dhex waari doonaan weligood.

[^16]: Cabdullaah bin Mascuud a.k.r. Waxaa laga soo weriyey inuu yidhi: Rasuul Allow camal kee baa u fiican? Wuxuu yidhi: Salaadda oo waqtigeeda la tukado, wuxuu weydiiyey: Maxaa xiga? Wuxuu yidhi: Labada waalid oo la wanaajiyo oo baarri loo ahaado. Wuxuu weydiiyey: Haddana maxaa xiga? Wuxuu yidhi: In loo jihaado Allaah darti. W.w. Al-Bukhaari iyo Muslim

# 90

Oo waa tii aan la galnay ballan Ilmahii Isaraa’iil: Ha caabudina waxaan ahayn Allaah, oo waalidka u sama fala, iyo qaraabada iyo agoomaha iyo masaakiinta, oo kula hadla dadka hadallo san, oo ooga salaadda, oo bixiya Zakada, markaas baad jeesateen in yar oo idinka mid ah maahee oo (imminkana sidoo kale) dhinac baad u jeesataan.

# 91

Oo waa tii aan idinla gallay ballan (leh): Ha daadinnina dhiiggiinna (midkiinba midka kale), ama ha iska qaxinnina guryahiinna, markaas aad qirteen (tani) idinkaana marag ka ah.

# 92

Haddana, waa isla idinka kuwa is-dila oo ka qaxiya qaar idinka mid ah guryahooda, idinkoo isugu kaalmeyn dambi iyo colaad. Oo hadday idiin yimaadaan iyagoo qafaal ah oo xidhan, waad madax furataan, iyadoo qaxintooda ay xaaraan idinka ahayd. Ee ma waxaad haddaba rumeysaan qaar ka mid ah Kitaabka oo diiddaan in kale oo ka mid ah[^17]? Oo muxuu yahay haddaba abaalka kuwa idinka mid ah ee sidaa sameeya waxaan aheyn dulli nolosha adduunkan ah, oo Maalinta Qiyaamaha waxaa loo celin doonaa cadaab tan ugu daran. Oo Allaah ma mooga waxa aad fashaan.

[^17]: Dhammaan heshiiyadii iyo ballamahii ay galeen ilmo israa’iil ee ku xusan Aayadaha 83 iyo 84 waa ka baxeen oo khilaafeen. Waxaa taariikhda ku xusan in labadii qabiilood ee Yuhuudda ee ku nooleyd Madiina ee ahaa Banuu Quraydah iyo Banuu Nadiir uu ka dhexeeyey dagaal joogto ah., laakiinse haddii Yuhuudi ka tirsan labadan qabiilood ay qafaashaan qabiilo kale, sida qabiilada Aws oo xulufo la ahaa Banuu Quraydah, ama Khazraj oo xulufo la ahaa Banuu Nadiir waxay labada qabiiloba u kulmi jireen soo furashadiisa, waxay ahaayeen Yuhuuddu is eegato aan is oggoleyn.

# 93

Kuwaanu waa kuwa gata nolosha adduunkan halkii Aakhirada, sidaas awgeed cadaabka lagama khafiifinayo loomana gargaarayo.

# 94

Oo xaqiiq Waxaanu siinnay Muuse Kitaabka, oo waxaan soo dirnay Rusul isaga kaddib midba mid kale xigsaday. Oo Waxaanu siinnay Ciise ina Maryam, xujooyin cad oo ku xoojinnay Ruuxda daahirka ah (Jabriil). Ee ma mar walba uu Rasuul idiinla yimaado waxaanay nafahiiinnu rabin, baad is kibrisaan markaas qaar beenisaan, qaarna disheen.

# 95

Oo waxay yidhaahdaan: Quluubtayada waa qufulan yihiin. Mayee, Allaah baa ku nacladay gaalnimadooda darteed, marka waa wax yar intay rumeeyaan.

# 96

Oo markuu u yimid Kitaab (Qur’aan) ka yimid xagga Ilaahay xaqiijinaya waxa ay haystaan, iyagoo ka hor ay baryi jireen guul laga siiyo gaalada mushrikiinta ah, markiise uu halkaa u yimid (Nabi) ay aqoonsadeen bay rumayn diideen. Ee nacladda Ilaahay dushooda ha ahaato gaalada.

# 97

Xumaa waxa ay ku gateen nafahooda, inay diidaan waxa Allaah soo dejiyey oo waxyi ah xasad darti in Allaah uu ku soo dejiyo Fadligiisa cidduu doono oo ka mid ah addoomahiisa. Marka waxay muteysteen cadho loo geeyey cadho[^18]. Oo gaaladu waxay mudan cadaab aad u dulleysa.

[^18]: Cadho loo geeyey cadho, cadhada hore waa khilaafidooddii Nabi Muuse s.c.w iyo diiddadooda Nabi Ciise c.s. , tan labaadna waa diiddadooda Nabi muxammad s.c.w.

# 98

Oo marka lagu yidhaahdo, Rumeeya waxa Allaah soo dejiyey (Qur’aanka), waxay yidhaahdaan: Waxaanu rumeysannahay waxa naloo soo dejiyey (Towraadda). Oo waxay beeniyaan waxa la barbar ah (sida Qur’aanka), isagoo xaq ah xaqiijinaya waxa ay haystaan. Dheh: Maxaad haddaba u disheen Anbiyadii Ilaahay kal hore, haddii aad aheydeen run ahaan mu’miniin?

# 99

Oo xaqiiq Muuse wuxuu idiin la yimid xujooyin cad, markaas baad ka dhigateen dibi (ilaah ahaan) maqnaashahiisii oo waxaad tihiin gar diid.

# 100

Oo waa tii aan idinla galnay ballan, oo kor u qaadnay Buurta dushiinna: Xagsada waxaanu idin siinnay (Towraadda) si sugnaan leh oo ahaada daacad wax maqla. Waxay yidhaahdeen: Waanu maqallaa oo caasinnaa. Oo waxaa la waraabiyey Quluubtooda (jaceylka) dibiga (ay caabudeen) gaalnimadooda darteed. Dheh: Xumaa wuxuu iimaankiinnu idinku amro haddaad tihiin mu’miniin.

# 101

Dheh: Haddii daarta Aakhiro Allaah agtii ah ay tahay mid idiin gaar ah oo ayan wax ku laheyn cid kale oo dadka ka mid ah, bal janta dhimasho haddaad tihiin run sheegayaal.

# 102

Mase jaman doonaan waligood, waxa ay geysteen gacmahoodu awgii (oo dembiyo ah). Oo Allaah waa ogsoon yahay gar ma qaatayaasha.

# 103

Oo hubaal waxaad xaqiiq heli inay yihiin (Yuhuudda) kuwa dadka ugu damcid badan noolaansho, (oo waxay ka sii damac badan yihiin) weliba kuwaa ah mushrikiinta. Midkood walbaa oo ka mid ah wuxuu jecel yahay in la siiyo cimri dherer gaara kun sano. Oo cimri dherer kama riixo in yarna ha ahaatee cadaabka uu mudan yahay. Oo Allaah wuu arkaa waxa ay falaan.

# 104

Dheh: Qofkii u ah cadow Jabriil – hubaal wuxuu ugu soo dejiyey qalbigaaga Idanka Ilaahay, isagoo xaqiijinaya wixii ka horreeyey, oo hanuun iyo bishaaro u sida mu’miniinta.

# 105

Qofkii cadow u ah Allaah iyo Malaa’igtiisa iyo Rusushiisa iyo Jabriil iyo Miikaal, haddaba hubaal Allaah waa u cadow gaalada.

# 106

Oo xaqiiq Waxaan kuu soo dejinnay (Nabi Muxammadow) xujooyin cad, oo ma beeniyaan waxaan aheyn caasiyaasha.

# 107

Mar kasta oo ay ballan galaan (ah inay rumeeyaan nabigii la soo diro oo ayan hiil siin mushrikiinta), waxaa ka baxa koox ka mid ah? Mayee, badankoodu maba ay rumeysna (diinta ay sheegan).

# 108

Oo markuu halkaa ugu yimid Rasuul ka yimid xagga Ilaahay (waa Nabi Muxammad) oo xaqiijinaya waxa ay haystaan, ayaa koox ka mid ahi kuwii la siiyey Kitaabka (Yuhuudda) ka tuureen Kitaabka Ilaahay(Towraadda) dhabarradoo- da gadaashood, sidii oo ayna waxba garaneyn.

# 109

Oo waxay raaceen waxay shayaadiintu been shubayeen[^19] waqtiga xukunkii Sulaymaan. Oo Sulaymaan ma gaaloobin, laakiinse shayaadiinta baa gaalowday, waxay bareen dadka sixir iyo wixii lagu soo dejiyey labadii Malag (ama boqor) ee Baabil, Haaruut iyo Maaruut, waliba labadaa cidna ma barin sixirka iyagoo horta ku yidhaahda maahee, hubaal innagu waxaanu nahay imtixaan, sidaa awgeed ha gaaloobin. Waliba markaa dadku waxay ka barteen labadaa wax ay ku kala furi kareen nin iyo afadiis, oo kuma waxyeelleyn karin cidna Isagoo Allaah idmo ma’ahee. Oo waxay barteen wax waxyeelleeyey oo aan wax tarin. Oo xaqiiq waxay ogaayeen (Yuhuudda in) kii iibsadaa (oo doortaa sixir halka Kitaabka Ilaahay) inaanu ku lahaan doonin wax saami wanaagsan ah Aakhirada. Oo xumaa qiimahii ay ku iibiyeen nafahooda, haddii ay ogaan lahaayeen.

[^19]: Nabigu s.c.w. wuxuu yidhi: “Qofkii u taga faal dhige wax sheega ama saaxir oo rumeysta waxa uu sheego waa qof ku gaaloobay waxa (Qur’aanka) lagu soo dejiyey Nabi Muxammad s.c.w.” w.w. An-Nisaa’i

# 110

Oo hadday rumeeyaan, oo ka joogaan xumaha, abaalgudka Ilaahay baa u khayr badan, hadday ogaan lahaayeen.

# 111

Mu’miniintoy! Ha odhannina Raacinaa (na dhowr, macno kale oo xun se leh sida kii noogu xumaayow) ee waxaad tidhaahdaan, "undurnaa (na sug oo aan macno kale lahayn oo xun) oo ahaada daacad wax maqla. Oo gaaladu waxay mudan cadaab xanuun badan

# 112

Kuwa (Xaqa) diida ee ka mid ah ehlu-Kitaabka iyo mushrikiintaba ma jecla in wax khayr ahi idiinkaga yimaado xagga Rabbigiin. Oo Allaah wuxuu ugu doortaa si gaar ah Naxariistiisa kuu doono. Oo Allaah waa Rabbiga leh Fadliga weyn.

# 113

Aayad kastoo aan nasakhno ama aan sababno in la illaabo, waxaan keennaa mid ka khayr badan ama la mid ah. Miyaadan ogeyn inuu Allaah wax walba Karo?

# 114

Oo miyaadan ogeyn in Allaah leeyahay Boqortooyada (runta ah ee) samooyinka iyo arlada, oo aydaan lahayn Allaah sokoadi gacal iyo gargaare midna.

# 115

Mise ma waxaad rabtaan inaad su'aalo hor dhigtaan[^20] Rasuulkiinna sidii Muuse horey loogu su'aalay. Oo qofkii qaataa iimaan darro halkii Iimaanka, wuxuu xaqiiq ka lumay jidka toosan.

[^20]: Nabigu s.c.w. wuxuu yidhi: “Allaah wuu xaaraanshay muranka, maalka oo lagu baxsho wax xun oo reebban iyo su’aasha badan.” W.w. Al-Bukhaari iyo Muslim.

# 116

In badan oo ka mid ah ehlul Kitaabka (Yuhuudda iyo Nasaarada) waxay jecel yihiin inay dib idiinku soo ceshaan gaalnimo Iimaankiinna kaddib, xasad ay idiin qabaan darteed, kaddib markuu u caddaaday Xaqa. Ee iska cafiya oo iska dhaafa, ilaa inta Allaah uu ka keeno Amarkiisa. Hubaal Allaah wax walba wuu Karaa.

# 117

Oo ooga salaadda, oo bixiya Zakada, oo wax waliboo khayr ah aad u hormarisaan nafahiinna, Waxaad ka heli Allaah agtii. Hubaal, Allaah waa Arkaa waxa aad fashaan.

# 118

Oo waxay yidhaahdaan: Qofna ma geli doono Jannada aan aheyn mid ah Yuhuud ama Nasaaro. taasi waa hididdiiladooda maran[^21]. Dheh: Keena caddayntiinna haddii aad tihiin run sheegayaal.

[^21]: Nabigu s.c.w. wuxuu yidhi: Qofkii fala camal cibaado ah aan waafaqsaneyn amarkayaga lagama aqbalayo.”

    W.w. Al-Bukhaari.

# 119

Haayoo! Qofkii isu dhiiba isagoo wada dhan Allaah oo isagu sama fale ah, wuxuu ka heleyaa abaalgudkiisa xagga Rabbigiis, oo cabsi ma qabi doonaan, mana murugoon doonaan.

# 120

Oo Yuhuudi waxay yidhaahdaan: Nasaaradu (Kirishtaanku) ma raacaan waxba wanaagsan; oo Nasaaradu waxay yidhaahdaan: Yuhuudi ma raacaan waxba wanaagsan; iyagoo akhriya isku hal kitaab. weliba sidaas oo kale bay yidhaahdaan kuwaasi aan cilmiga lahayn (mushrikiinta), sida waxa ay yidhaahdaan oo kale. Ee Allaah baa kala xukumi doona dhexdooda Maalinta Qiyaamaha waxa ay isku khilaafsan yihiin.

# 121

Oo yaa ka gef badan kan u diida (dadka) Masaajidda Ilaahay, in lagu xuso Magaciisa, oo ku dadaala inuu kharaabiyo? Kuwani kuma habbooneyn inay soo galaan iyagoo cabsanaya ma’ahee. waxay la kulmi dulli adduunkan, oo waxay mudan cadaab weyn Aakhirada.

# 122

Oo Allaah baa iska leh bariga iyo galbeedkaba, sidaas awgeed meel kastoo aad u jeedsataan waxaa jira Wejiga Ilaahay. Hubaal, Allaah waa Deeq Ballaarane, wax kasta Ogsoon.

# 123

Oo waxay yidhaahdaan: Allaah wuxuu leeyahay wiil (ilmo). Xurmo oo dhan Isaga baa iska leh oo hufan. bal wuxuu leeyahay wax walba oo jira samooyinka iyo arlada, dhammaan Isaga bay adeecsan yihiin.

# 124

Waa unkaha samooyinka iyo arlada. Oo marka uu arrin gooyo, Wuxuu uun ku yidhaahdaa, Ahow, markaa wuuba yahay.

# 125

Oo kuwa aan waxba ogeyni (mushrikiinta) waxay yidhaahdaan: Oo muxuu Allaah noola hadli waayey si toos ah ama calaamo ay noogu iman weydey (inaad Rasuul Alle tahay)? Weliba sidaas oo kale bay yidhaahdeen kuwii ka horreeyay, wax la mid ah hadalkooda oo kale, Quluubtooda baa dhammaan ah kuwa isa shabbaha. Xaqiiq Waxaanu uga dhignay Aayadaha caddaan dad iyagu yaqiinsan.

# 126

Hubaal Waxaan Annagu kula soo dirnay Xaqa, bishaareeye iyo dige ahaan, oo waxna lagaa weydiin maayo asxaabta dabka ololaya (ehlu Naarka, waayo xilkaagu waa gaarsiinta diinta keliya oo xil kaama saarna rumeyntooda).

# 127

Marnaba kaama raalli noqon doonaan Yuhuuddda iyo Nasaaradu (Kirishtaanku) jeer aad raacdo diintooda (iyo dhaqankoo- da). Dheh: hubaal Hanuunka Ilaahay (Islaamka), kaas baa ah hanuunka (Xaqa ah). Oo haddaad raacdo rabitaannadooda kaddib cilmiga kuu yimid, heli meysid xagga Ilaahay gacal iyo gargaare midna.

# 128

Kuwa aanu siinnay Kitaabka (Qur’aanka) baa u akhriya sida ay tahay in loo akhriyo[^22], kuwaan baa rumeysan. Oo qofkii rumeyn diida kuwan weeye kuwa ah khasaaro qabayaasha.

[^22]: Kuwa u akhriya Qur’aanka si xaq ah waa kuwa ku dhaqma waxa uu Qur’aanku amro, oo ka jooga waxa uu ka reebay oo u akhriya sida uu Allaah u soo dejiyey.”

# 129

Ilmahii Israa’iilow! Xusuusta Nicmaddeyda aan idiinku nicmeeyey iyo inaan idinka kor marshay ummadahii (jiray waqtigiinnii).

# 130

Oo iska jira Maalin aanay nafi u abaal galeyn naf kale, oo madax furasho laga aqbalayn, oo shafeeco aanay wax u tareyn loona gargaari karin.

# 131

Oo waa tii uu Rabbigi ku imtixaanay Ibraahiim ereyo cayiman, markaasuu wada oofiyey. Wuxuu yidhi: Hubaal Waxaan kaaga dhigayaa Imaam (hoggaamiye) dadka. (Ibraahiim) wuxuu yidhi: Iyo qaar ka mid durriyadeydaba (Alle) wuxuu yidhi: Axdigeyga kuma jiraan daalimiinta.

# 132

Oo waa tii aan ka dhignay Beydka (Kacbada) rug ay dadku ugu soo qasdaan (Xaj iyo Cumro) iyo meel aamin ah. Oo ka dhigta meel lagu tukado maqaamkii Ibraahiim. Oo Waxaanu xil saarnay Ibraahiim iyo Ismaaciil Annagoo leh: U daahiriya Beydkayga kuwa soo siyaarta, iyo kuwa ku ictikaafa, iyo kuwa rukuuca (oo) sujuuda.

# 133

Oo waa tii uu Ibraahiim yidhi: Rabbiyow, ka dhig beledkani (Makkah) magaalo nabad ah, oo ku galladeyso dadkeeda midho, kuwooda rumeysan Allaah iyo Maalinta dambeysa.(Alle) wuxuu yidhi: Qofkiise Xaqa diida, waxaan u raaxeyn in yar, markaas kaddib waxaan ku dirqin cadaab Naar ah, oo ugu xun hoy.

# 134

Oo waa tii uu Ibraahiim kor u qaadayey aasaaska Beydka iyo Ismaaciilba (iyagoo leh): Rabbiyow! Naga aqbal, hubaal Waxaad Adigu tahay Maqlaha wax kasta ee wax kasta Ogsoon.

# 135

Rabbigayow! Oo naga yeel labadayaba kuwa kuu hoggaansan, oo (ka soo saar) durriyaddayada ummad kuu hoggaansan, oo na tus hababkayaga cibaadeysiga, oo noogu soo noqo (si naxariis leh). Hubaal Waxaad Adigu tahay Kan u soo noqoshada badan (Naxariista), aad u Naxariista Badan.

# 136

Rabbigayow! Oo ka soo dhex bixi Rasuul ka mid ah oo u akhriya Aayadahaaga oo bara Kitaabka iyo Xikmadda oo daahiriya. Hubaal Waxaad Adigu tahay Adkaadaha, Xakiimka ah.

# 137

Oo yaa isaga taga diinta Ibraahiim (Islaamka), mid is caqli tira maahee? Oo hubaal Waxaan ku doorannay adduunkan, oo hubaal Aakhirada wuxuu xaqiiq ka mid yahay kuwa wanaagsan.

# 138

Waa tii uu Rabbigii (Allaah) ku yidhi: Hoggaansan, (Ibraahiim) wuxuu yidhi: Waxaan u hoggaansanahay (Allaah) Rabbiga uunanka.

# 139

Oo isla arrinkaa buu Ibraahiim ku faral yeelay ilmahiisii, oo (sidaa buu yeelay) Yacquub: Wiilashaydow! Hubaal Allaah wuxuu idiin doortay diintan (Islaamka) ee ha dhimannina idinkoo aan Muslim ahayn.

# 140

Mise ma waxaad aheydeen goob joog markay geeridu u timid Yacquub? Markuu ku yidhi wiilashiisii: Maxaad caabudeysaan aniga kaddib? Waxay yidhaahdeen: Waxaan caabudeynaa Ilaahaaga iyo Ilaaha aabbayaashaa Ibraahiim iyo Ismaaciil iyo isxaaq, oo ilaah keliya ah, oo Isaga baanu u hoggansannahay Muslimiin ahaan.

# 141

Tani waa ummad tagtay: Waxay leedahay waxay kasbatay, oo idinkuna waxaad leedihiin waxaad kasbataan. oo la idin weydiin maayo inaad ka jawaab bixisaan waxay faleen.

# 142

Oo waxay yidhaahdaan: Noqda Yuhuud ama Nasaaro, waad hanuuni. Dheh: Mayee, (waxaanu raaceynaa) diintii Ibraahiim (Islaamka), toosnahii, oo kama aanu mid aheyn mushrikiinta.

# 143

Dhaha: Waxaanu rumaysannahay Allaah iyo waxa nalagu soo dejiyey oo waxyi ah iyo wixii lagu soo dejiyey Ibraahiim iyo Ismaaciil iyo Isxaaq iyo Yacquub iyo Nabiyadii firkiisa ahaa, iyo wixii la siiyey Muuse iyo Ciise, iyo wixii laga siiyey Nabiyada xagga Rabbigood. Oo ma kala sooceyno axad ka mid ah, oo Isaga (Alle) baan u hoggaansannahay.

# 144

Haddii haddaba ay aaminaan waxa aad aaminsan tihiin oo kale, xaqiiq waa kuwo hanuunsan, haddiise ay jeestaan haddaba waxay uun ku sugan yihiiin collaytan iyo cinaad. marka Allaah baa kaaga filnaan doona. Oo Waa Isaga wax kasta Maqlaha, wax kasta Ogsoon.

# 145

Qaata Aslidda (diinta) Ilaahay, oo yaa ka wanaagsan Allaah aslid (diin) ahaan. Oo Isagoo (Keliya) baanu caabudnaa.

# 146

Dheh: Ma waxaad nagala dooddaan arrinka Ilaahay Isagoo ah Rabbigayo iyo Rabbigiinba? Oo waxaanu leennahay acmaashayada, idinkuna waxaad leedihiin acmaashiinna.Oo innagu Isagaan daacad u nahay

# 147

Mise ma waxaad leedihiin in Ibraahiim iyo Ismaaciil iyo Isxaaq iyo Yacquub iyo Nabiyadii ahaa firkiisa ahaayeen Yuhuud ama Nasaaro? Dheh: Ma idinka baa ogsoon mise Allaah? Oo yaa ka gef badan kan qariya marag uu ka heysto xagga Ilaahay? Oo Allaah ma mooga waxa aad fashaan.

# 148

Tani waa ummad tagtay. Waxay leedahay (abaalka) waxay kasabtay, idinkuna waxaad leedihiin waxa aad kasbataan. Oo la weydiin maayo inaad ka jawaab bixisaan waxay faleen.

# 149

Maangaabyada ku dhex jira dadka (Yuhuudda iyo mushrikiinta qaarkood) waxay odhan doonaan: Maxaa ka duway qibladdooda ay lahaayeen[^23]? Dheh: Bariga iyo galbeedkaba waxaa iska leh oo keliya Allaah; Wuxuu ku hanuuniyaa qofkuu doono Jidka Toosan (ee Islaamka).

[^23]: Ka hor amarka ku soo arooray Aayadda 144 in Nabiga s.c.w. iyo asxaabtiisa u jeedsadaan Kacbada Makkah ku taal marka ay tukanayaan, waxay u jeedsan jireen Muslimiinta Qudus oo xagga waqooyiga ah. Hirgelinta beddelidda qiblada waxaa lagu xusay Aayadaha xiga.

# 150

Oo sidaas baan idiinka dhignay ummad dhexdhexaad (caadil) ah, si aad marag uga ahaataan dadka[^24], iyo (si) uu Rasuulku marag idiinka ahaado. Oo kama aanaan dhigin qiblad tani aad lahayd, waxaan ahayn inaan ku kala muujinno kan raaca Rasuulka iyo kan cirbihiisa rogta. Oo tani waxay aheyd hubaal wax ku adag marka laga reebo kuwa uu hanuuniyey Allaah. Oo Allaah ma aha mid ajar tiraya iimaankiinnii (salaaddiinnii hore). hubaal, Allaah dadka waa u Turid, iyo Naxariis Badan yahay.

[^24]: Nabigu s.c.w. wuxuu yidhi waxaa loo yeedhi doonaa Nuux c.s.Maalinta Qiyaamaha oo dhihi: Waa I kan oo adeeggaaga ahay, khayr oo dhanna waa xaggaaga Rabbiyow. Allaah wuxuu odhan: Ma gaarsiiyey Fartiinteydii ummaddaadii? Wuxuu odhan: Haah. Waxaa la weydiin doonaa ummaddiisa: Miyuu idin soo gaarsiiyey Fartiinteydii? Waxay ku jawaabi: mayee, nooma iman wax dige ah. Allaah wuxuu ku dhihi Nuux: Yaa haddaba kuu markhaati ah? Nuux wuxuu odhan: Muxammad iyo ummaddiisa, markaasay uga marag kacayaan inuu gaarsiiyey Fartiintii Ilaahay, Rasuulkuna s.c.w. idinku marag furi idinka, waana sidaas Qowlka Ilaahay : "Waa si aad ugu ahaataan marag dadka, Rasuulkuna (Muxammad s.c.w.) ugu ahaado marag korkiinna". W.w. Al-Bukhaari

# 151

Xaqiiq waan aragnaa ku gedgeddinta wejigaaga (eegidda) xagga samada. Ee Waxaan kuu jeedin Qiblad aad raalli ku tahay, ee u jeedi wajigaaga dhanka Masjidka xurmadda gaarka ah lihi (Kacbada), oo meel kastoo aad joogtaanba, u jeedsha wejiyadiinna xaggiisa. Oo kuwa la siiyey Kitaabka (Yuhuudda iyo Nasaarada) hubaal way og yihiin inuu yahay xaq ka yimid xagga Rabbigood. Oo Allaah ma mooga waxa aad fashaan.

# 152

Oo weliba haddaad u keento kuwa (madaxa adag) ee la siiyey kitaabka (Yuhuudda iyo Nasaarada) calaamo kasta ma ay raacayaan Qibladdaada, Adiguna ma ahid mid raacaya qibladdooda. Iyaguna ma aha kuwo raacaya Qibladda mid walbaa midka kale. Oo haddaad raacdo rabitaannadooda liita kaddib cilmiga kuu yimid, markaa waxaad hubaal ka mid noqon geflowyada.

# 153

Kuwa aanu siinnay Kitaabka (Towraadda) waxay u gartaaan (Nabi Muxammad ee ku yaal Kutubtooda) sida ay u gartaan wiilashooda. Oo hubaal koox ka mid ahi waxay xaqiiq qariyaan xaqa iyagoo ogsoon.

# 154

Xaqu wuxuu ka yimid Rabbigaa. Ee ha ka mid noqon shaki qabayaasha.

# 155

Oo mid walba wuxuu leeyahay jiho uu u jeesto (iyo hadaf uu higsado) uu Isagu u jeediyey. Ee u tartama sama falka. Meel kastoo aad joogtaan, Allaah wuu idin wada keeni idinkoo dhan. Hubaal Allaah wax walba wuu Karaa.

# 156

Oo meel kastoo aad ka timaaddo (si aad u tukato), u jeedi wejigaaga xagga Masjidka xurmadda gaarka ah lihi (Kacbada); oo hubaal waa xaq kaaga yimid xagga Rabbigaa, Oo Allaah ma mooga waxa aad fashaan.

# 157

Oo meel kasta aad ka timaaddo (si aad u tukato), u jeedi wejigaaga jihada Masjidka Xurmadda gaarka ah lihi (Kacbada), oo meel kastoo aad joogtaan u jeediya wejiyadiinna jihadiisa (markaad tukanaysaan), si aanay dadku idiinku helin wax xujo ah kuwaa ka midka ah ee gar diidka ah mooyee, ee ha ka baqina, ee iga Baqa (waa Alle Keliya), waa si aan idiinku dhammeystiro Nicmaddayda korkiinna, iyo si aad u hanuuntaan.

# 158

Waliba sida aan u soo dirnay dhexdiinna Rasuul idinka mid ah oo idiin akhriya Aayadahayaga oo idin daahiriya, oo idin bara Kitaabka iyo Xikmadda, oo idin bara wax aydaan hore u aqoon.

# 159

Ee i xusa, waan idin Xusiye[^25], oo ii mahad naqa oo ha iga abaal dhicina[^26].

[^25]: Nabigu s.c.w. wuxuu yidhi: “Allaah kor ahaaye wuxuu yidhi: Haddaad keli igu xusto, waan ku xusi si keli ah Nafteyda, haddaad I xusto adigoo dad la joogana waxaan kugu xusi doonaa kulan ka khayr badan kiinna.”

[^26]: Nabigu s.c.w. wuxuu yidhi: Allaah wuxuu jecel yahay inay nicmadda raadkeeda ka muuqato addoomahiisa.”

# 160

Mu’miniintoy! Kaalmaysta sabarka iyo salaadda. Hubaal! Allaah wuxuu la jiraa kuwa sabarka badan.

# 161

Oo ha ka odhannina kuwa lagu dilo jidka Ilaahay waa meyd; mayee way nool yihiin, laakiinse waydaan dareemeyn.

# 162

Oo waxaan hubaal idinku imtixaani xaqiiq wax xoogay cabsi ah iyo gaajo iyo nusqaamin maalka iyo nafaha iyo midhahaba ah, ee u bishaaree kuwa sabra.

# 163

Kuwa marka ay ku dhacdo musiibo, yidhaahda: Hubaal Allaah baa na leh[^27] oo innagu hubaal xaggiisaan u noqon.

[^27]: Nabigu s.c.w. wuxuu yidhi: Waxaa la yaab leh xaalka mu’minka, hadduu kheyr helo wuu mahdiyaa, waana u kheyr, haddii dhib ku dhacana wuu ku sabraa, waxayna u noqotaa khayr. W.w. Al-Bukhaari

# 164

Kuwaasi weeye kuwa ay korkooda yihiin barakooyin xagga Rabbigood iyo naxariis, oo kuwaas weeye kuwa hanuunsan.

# 165

Hubaal Saffa iyo Marwa waxay ka mid yihiin calaamooyinka uu cayimay Allaah. Ee qofkii u soo Xajiyaa Beydka ama soo siyaarta (Cumro inuu guto), ma jiro wax eed ah oo ka saarani inuu ku dawaafo labadaa (buur) dhexdood[^28], oo qofkii iskiis u fala khayr badan, haddaba hubaal Allaah waa Mahad naqe, wax kasta Ogsoon.

[^28]: Mu’miniinta qaar waxay ka baqeen inay arritani tahay wax ka mid ah dhaqankii jaahiliyadda, markaasuu Allaah sheegay in sacyigu ka mid yahay acmaasha diinta. socodka iyo rucleynta toddob jeer Safa iyo Marwa dhexooda marka la xajinayo ama la cumraysanayo, wuxuu Ilaahay u sheegay inaysan dambi lahayn dawaafka labadaas buurood dhexdooda, waayo saxaabada qaarkood waxay ka dareemeen culays inay ku sacyiyaan halkaas, waayo waxay ahayd meel uu ka taagnaa sanam, oo waagii jaahiliyadda lagu sacyin jirey, si looga suuliyo dareenkaas buu Ilaahay u soo dejiyey Aayaddaas.

# 166

Hubaal kuwa qariya[^29] xujooyinka cad (imaanshaha Nabi Muxammad, Aayadda in dhagax shiid lagu dilo kuwa zinaysta iyagoo horay guur u soo maray) iyo hanuunka aan soo dejinnay, kaddib markaanu ugu caddeynay dadka Kitaabka (Towraadda), kuwani weeye kuwa uu Alle nacladi, oo kuwaa wax naclada (malaa'igta, mu'miniinta, shey waliba) ay nacladi.

[^29]: Nabigu s.c.w. wuxuu yidhi: “Qofkii la warsado cilmi oo qariya isagoo yaqaan, waxaa lagu xakamayn Qiyaamaha xakama dab ah”.

# 167

Marka laga reebo kuwa toobad keena ee wanaagsanaada, oo si cad u muujiya (Xaqa). Kuwani weeye kuwa aan ugu soo noqdo (si naxariis leh). Oo Anigu waxaan ahay midka u soo noqoshoda badan (naxariista), aadka u Naxariista Badan.

# 168

Hubaal kuwa (Xaqa) diida oo dhinta iyagoo xaq diid ah, kuwan weeye kuwa ay korkooda tahay Nacaladda Ilaahay, iyo malaa’igta iyo dadka oo dhan.

# 169

Iyagoo ku dhex waaraya, cadaabka lagama khafiifinayo, mana la siiinayo nafis.

# 170

Oo IIaahiinnu waa Ilaah keliya (Allaah), ma jiro Ilaah (xaq lagu caabudo) aan Isaga ahayn, waa Naxariistaha, Naxariista Badan.

# 171

Hubaal Abuurista samooyinka iyo arlada iyo is dhaafka habeenka iyo maalinta iyo doonyaha kula dhex maaxa badda wax anfaca dadka, iyo waxa uu Allaah ka soo shubo daruuraha oo biyo ah ee uu ku nooleeyo arlada dhimashadeeda kaddib, oo uu ku fidsho gudaheeda (nooc) kasta ee nafleyda ah, iyo isbeddelka dabaylaha iyo daruuraha la sakhiray samooyinka iyo arlada dhexdooda, waxaa hubaal ugu sugan calaamooyin dad garasho leh.

# 172

Oo waxaa ka mid ah dadka kuwo yeesha Allaah sokadi wax ay la mid dhigaan ay u jecel yihiin sida ay u jecel yihiin Allaah. Kuwaase (Xaqa) rumeysan ayaa ka daran oo xooggan jaceylka ay u hayaan Allaah. Oo hadday arki lahaayeen kuwaa ayan gari gelin, marka ay arkaan cadaabka, in Xoog oo dhan uu leeyahay Allaah, iyo in Allaah uu Daran yahay Cadaabkiisu.

# 173

Marka kuwii la raacay (ee madaxda ahaa) iska barii yeelaan kuwii raacay, oo ay arkaan cadaabka, oo uu kala go'o xiriirkoodii.

# 174

Oo kuwii raacay waxay odhan: Haddii oo keliya aan lahaan laheyn dib u laabasho (adduunka), markaa waxaan uga barii noqon lahayn sida ay nooga barii noqdeen. Sidaas buu Allaah u tusi acmaashooda oo qoomammo daran ku ah. Oo iyagu kama soo bixi doonaan Naarta.

# 175

Dadow! Ka cuna xalaasha wanaagsan [^30] waxa laga helo dhulka, oo ha raacina tallaabooyinka Shaydaanka. hubaal wuxuu idiin yahay cadow iska cad.

[^30]: Waxaa la soo weriyey in Sacad bin Abii Waqqaas a.k.r. ku yidhi Nabiga s.c.w.: Allaah ii bari inuu ducadayda aqbalo. Markaasuu Nabigu s.c.w. ku yidhi: Ahow xalaal quute, markaas ducadaada waa la aqbali.

# 176

Wuxuu (Shaydaan) uun idinku amraa xume fal iyo wax xille oo fool xun (sida zinada, xatooyada, cabbista khamrada, iwm), iyo inaad ka sheegtaan Allaah wax aydaan u lahayn aqoon.

# 177

Oo marka lagu yidhaahdo, Raaca waxa uu Allaah soo dejiyey oo waxyi ah, waxay yidhaahdaan: Mayee! Waxaanu raacnaa waxa aan ka hellay Aabbayaashayo. ma walow aanay aabbayaashood waxba garaneyn, oo ayan hanuunsanayn.

# 178

Oo mataalka gaalada waa sida mataalka mid u dhawaaqa waxaa (xoolo) aan maqlayn waxaan ahayn qaylo iyo dhawaaq. Waa kuwo (gaaladaa) dhego la’, af la’, oo indho la’. Marka wax ma fahmaan.

# 179

Mu’miniintoy! Wax ka cuna waxyaalaha wanaagsan[^31] oo aan idinku galladeysannay, oo u mahad naqa Allaah, hadduu Isagu yahay Kan aad caabuddaan.

[^31]: Xadiis wuxuu leeyahay: “Allaah wuu wanaagsan yahay, oo ma aqbalo waxaan ahayn wax xalaal lagu shaqeystey oo wanaagsan”.

# 180

Wuxuu uun idinka xaaraameeyay xoolaha iskood u dhinta, iyo dhiig, iyo hilib doofaar, iyo waxaa dushooda lagu xusay magac kale aan ahayn kaa Allaah. Qofkiise ay dani ku qabato isagoo aanan dooneyn oo aan xad gudbeyn, ma jiro wax dambi ah oo saaran korkiis. Hubaal Allaah waa Dambi Dhaaf Badane, Naxariis Badan.

# 181

Hubaal kuwaa (Yuhuudda) qariya wax ka mid ah Kitaabka (Towraadda) uu Allaah soo waxyooday (inta ku saabsan tilmaama- ha Nabi Muxammad iyo Aayadda Rajmiga) oo siista qiimo yar, kuwaas ma cunaan oo geliyaan caloolahooda waxaan dab ahayn. Oo Allaah lama hadlayo Maalinta Qiyaamaha, mana daahirinayo, oo waxay leeyihiin cadaab aad u xanuun badan.

# 182

Kuwan weeye kuwa iibsada habow halkii Hanuunka, iyo cadaab halkii Dambi Dhaafka. Ee intee buu yahay adkeysigoodu ay ku qaabilaan Naar.

# 183

Arrinkani waa inuu Allaah ku soo dejiyey Kitaabka (Qur’aanka) Xaq. Oo hubaal kuwa isku khilaafa Kitaabka waxay ku sugan yihiin collaytan aad u fog.

# 184

Ma aha samahu inaad u jeedisaan wejiyadiinna bariga iyo galbeedka; laakiinse waxaa sama ah inuu qofku rumeysan yahay Allaah iyo Maalinta Aakhiro iyo Malaa’igta iyo Kitaabka iyo Nabiyada, oo siiya maalka isagoo jecel[^32] kuwaa qaraabada ah iyo agoomaha iyo masaakiinta iyo musaafirka (go’doonsan), iyo kuwa wax weydiista, iyo ku xoreynta addoomaha, oo oogga salaadda, oo bixiya Sakada, oo oofiya ballantooda marka ay ballan galaan, oo samir yeesha waqtiga faqriga iyo jirrada iyo waqtiga dagaalka- Kuwan weeye kuwa run sheegga ah, oo kuwan weeye kuwa iska jira (xumaha).

[^32]: Nabigu s.c.w. wuxuu yidhi: “Sadaqo waxaa u fiican taad bixiso adigoo fayow, xoolo yar, rajeyn hodantinnimo, ka cabsan faqri”. W.w. Al-Xaakim.

# 185

Mu’miniintoy! Waxaa la idiin qoray Qisaas xagga dilalka, xorka xor, addoonkana addoon, dheddigtana dheddig. Qofkiise laga siiyo cafis xagga walaalki (lagu tacaddiyey) markaa waa u raacasho ( diyo) si gar ah, oo waa in qiimaha magta loogu gudo si wanaagsan. Arrinkani waa fududeyn iyo Naxariis xagga Rabbigiin ah. Ee qofkii xadgudbaa intaas kaddib, wuxuu mudan cadaab aad u xanuun badan.

# 186

Oo waxaa idiinku sugan nolol xeerka dhaawac simidda dadka wax garadkow, si aad isu ilaalisaan.

# 187

Dardaaran baa la idinku waajibiyey[^33] markay geeri ku soo dhowaato midkiin hadduu ka tagayo maal uu u dardaraamo labada waalid iyo qaraabada xigta si la yaqaan ah. Waa xil saaran kuwa iska jira (xumaha) [^34].

[^33]: Dardaaranka waa inaysan dhaafin seddex maaleedoo meel maalka,

[^34]: Aayaddanna lama xiririto warasada, waayo waxaa lagu nasakhay Aayadda dhaxalka ee Suuradda An-Nisaa Aayadaha 11-12.

# 188

Ee Qofkii beddela (dardaaranka) inta uu maqlay kaddib, dambigeedu markaa wuxuu saaran yahay oo keliya kuwa beddela. hubaal Allaah waa wax kasta Maqle, wax kasta Ogsoon.

# 189

Qofkiise uga cabsada eex ama dambi dardaaramaha ee ka sameeya heshiis[^35] qolooyinkaa dhexdooda oo wax hagaajiya, ma saarna dambi korkiisa. hubaal Allaah waa Dambi Dhaaf Badane, Naxariis Badan.

[^35]: Hagaajinta iyo sama ka talinta Aayaddu xustay waa amar in dardaarmaha uu ku caddaalad falo dardaarankiisa si waafaqsan xuduudda sharciga.

# 190

Mu’miniintoy! Waxaa la idinku faral yeelay soon[^36], sidii loogu faral yeelayba kuwii idinka horreeyay, si (aad u dhowrtaan amarrada ilaahay)oo isaga jirtaan xumaha.

[^36]: Nabigu s.c.w. wuxuu yidhi: “Qofkii u sooma bisha Ramadaan iimaan qab iyo ajar dalab, waxaa loo dhaafaa wixii horay uga dhacay oo dambiyo (yar yar) ah”.

# 191

Maalmo tirsan, ee qofkii idinka mid ah ee buka ama safar ah, markaa waxaa saaran (inuu soomo) isla tiradii (maalmahii uusan soomin oo uu gudo) maalmo kale. oo kuwaa aan awoodin[^37] waxaa saaran fidyo ah inay quudiyaan miskiin[^38]. Ee qofkii iskii u falaa khayr si wanaagsan, isaga bay u roon tahay. Oo inaad soontaan baa idiin khayr badan haddaad og tihiin.

[^37]: Sida qofka buka ama kuwa da’a ah iyo haweenta uurka leh iyo tan ilmo nuujineysa.

[^38]: Inuu quudiyo miskiin maalin walba uu afuro.

# 192

Bisha Ramadaan ee Qur’aanka la soo dejiyey dhexdi, hanuun u ah dadka iyo xujooyinka cad ee leh hanuunka iyo kala saaridda. ee qofkii idinka mid ah ee goob joog ah bisha waa inuu soomo inta lagu jiro, oo qofkii buka ama safar ah waxaa saaran isla tiradii (maalmahii uusan soomin oo uu gudo) maalmo kale. Allaah wuxuu idin la rabaa fudayd, oo idinlama rabo culays, oo (wuxuu rabaa) inaad dhammeystirtaan tirada (maalmaha) iyo inaad xurmo weyneysaan Allaah inuu idin hanuuniyey darteed, iyo inaad mahad naqdaan.

# 193

Oo markay addoomahaygu i kaa weydiiyaan, haddaba Waxaan hubaal Anigu (Alle ah) ahay mid aad u dhow, waxaan ajiibaa baryada baryootamaha markuu i baryo (dhexeeye la'aan). Marka waa inay ajiibaan baaqeyga oo i rumeeyaan, si ay u hanuunaan.

# 194

Waxaa la idiin banneeyay inaad u galmootaan xaasaskiinna habeenka soonka. Waxay idin yihiin hu’, oo idinkuna hu’ baad u tihiin. Allaah waa uu ogaa inaad khiyaamayseen[^39] nafahiinna, marka wuu idiin soo noqday (si naxariis leh) oo idinka cafiyey (oo qaaday culeyskan). Ee haatan la xiriira iyaga oo doona waxa Allaah idiin qaddaray, oo cuna oo cabba ilaa caddaanka maalintu ka soocmo madowga habeenka waabbarkii, markaas dhammeystira soonka ilaa habeenka. Oo ha u tegina (xaasaskiinna) idinkoo ku jira Ictikaaf masaajidda gudahooda. Kuwani waa xudduudaha (uu dhigay) Allaah ee ha u dhowaanina. Sidaas buu Allaah ugu cadddeeyaa Aayadihiisa dadka si ay isaga jiraan (xumaha).

[^39]: Intayan soo degin Aayaddan, galmada ninka iyo naagtiisa ma bannaaneyn habeennada ka horreeya maalinta la soomayo. Qaarkood way ku adkaatay inay ka joogaan xaasaskooda oo si qarsoodi ah u caasiyeen, mase khiyaameyn Allaah. Kaddib waa la idmay inuu habeenkii u tagi karo, maalintase aysan bannaaneyn.

# 195

Oo ha ku cunina maalkiinna dhexdiinna si xaq darro ah (laaluush), hana ku doonina inaad ugu dhowaataan madaxda si aad ugu cuntaan qayb ka mid ah maalka dadka dambi idinkoo ogsoon.

# 196

Waxay wax kaa weydiiyaan Bilaha dhasha. Dheh: Waa waqtiyo loo cayimay dadka iyo Xajka. Oo ma aha samahu inaad guryaha ka soo gashaan duleedkooda[^40], waxaase sama ah in qofku iska jiro (xumaha), oo ka gala guryaha albaabbadooda, oo dhowra (xilka uu idin saaray) Allaah si aad u liibaantaan.

[^40]: Waagii jaahiliyaddda qofka u xarman Xajka wuxuu ka soo gali jirey guriga duleedka iyo halka dambe, oo kama soo geli jirin horay, markaasay asxaabtii wax ka weydiiyeen taasi Rasuulkii Ilaahay, markaasay soo degtay Aayaddan.

# 197

Oo kula dagaallama Jidka Ilaahay kuwa idinla dagaallama, oo ha xad- gudbina. Hubaal Allaah ma jecla xad gudbayaasha.

# 198

Oo ku dila (xad soo gudbayaasha) meeshaad ka heshaanba, oo ka saara meeshay idinka saareenba. Oo fidnada (faafinta shirkiga iyo gaalnimada) baa ka daran dilka. Oo ha kula dagaal gelina Masjidka Xurmadda gaarka ah lihi agtiisa in maahee ay iyugu (marka hore) idinkula dagaalaan. Haddiise ay idinkula dagaallamaan la dagaallama. Waa sidaas abaal marinta gaaladuye.

# 199

Haddiise ay ka joogaan (xumaha), haddaba hubaal Allaah waa Dambi Dhaaf Badane, Naxariis badan.

# 200

Oo la dagaallama si ayna u jirin wax dambe oo fidmo ahi iyo dulmi, oo Diintu u ahaato tan Allaah oo keliya. Oo hadday ka joogaan (shirkiga iyo macaasida), markaa waa inaan colaad loo qaadin waxaan ahayn gar ma qaatayaasha.

# 201

Bisha xurmadda gaarka ahi leh waxay u go’daa bisha xurmadda gaarka ah leh, oo dhammaan waxyaalaha xurmadda gaarka ahi lihina waxaa jira qaanuunka dhaawac simidda, ee qofkii idin ku soo xadgudba, idinkuna ku xadgudba in la mid ah intii uu idinku xadgudbay[^41]. Oo dhowra (xilka uu idin saaray) Allaah, oo ogaada inuu Allaah la jiro kuwa iska jira (xumaha).

[^41]: Haddii la soo wareero muslimiinta bilaha leh xurmmadda gaarka ah ee dagaalku caaggan yahay markaas waxaa u bannaan inay ka hortagaan weerarka isla bishaas.

# 202

Oo wax ku bixiya jidka Ilaahay, oo ha isugu tuurina gacamahiinna tahluko, oo u sama fala (dadka); hubaal Allaah wuu jecel yahay sama falayaasha.

# 203

Oo u dhammeystira Xajka[^42] iyo Cumrada Allaah darti. Haddiise la idinka xannibo (dhammeystirkooda), gowraca Hadyi[^43] waxaad heli kartaan ah, oo ha xiirina madaxyadiinna jeer hadyigu gaaro meesha gowraciisa. Qofkiise idinka mid ah ee buka ama ka qaba cudur oogada madaxiisa (oo xiira timahiisa isagoo xarman), waxaa saaran fidyo ah soomid[^44] ama bixin sadaqo[^45] ama neef gowracid[^46], markaadse nabad tagtaan, Qofkii ka faa’ideysta inuu ku daraa Cumrada Xaj, waa inuu gowraco hadyi wixii uu heli karo ah, qofkiise aan heli karin (hadyi), waa inuu soomo seddex maalmood inta lagu jiro Xajka iyo toddobo maalmood marka aad laabataan, intani waa toban buuxda. Arrinkani wuxuu ku gaar yahay midka isagu aanay reerkiisu deggeneyn Masjidka Xaramka. Oo dhowra (xilka uu idin saaray) Allaah. oo ogaada in Allaah ciqaabkiisu daran yahay.

[^42]: Nabigu s.c.w. wuxuu yidhi: “Qofkii xajiya isagoo aan xajkiisa kula iman galmo iyo af lagaaddo, wuxuu noqdaa isagoo dambi ka ah sida maalintii ay hooyadi dhashay.” W.w. Al-Bukhaari iyo Muslim.

[^43]: Hadyi waxaa la yidhaahdaa waxa la gowraco si loogu kabo ka tegista waajib ka mid ah waajibyada Xajka, ama bixin kaffaarad haddii aad fasho mid ka mid ah waxyaalaha ku caaggan Xajka.

[^44]: Soomid seddex maalmood.

[^45]: Quudin lix miskiin.

[^46]: Gowrac neef ari ah ama ido.

# 204

Xajka (waxaa la gutaa) bilaha la yaqaan[^47]. Ee qofkii goosta inuu guto Xaj dhexdooda markaa waa inaysan ka dhicin galmood iyo macsi iyo muran midna Xajka gudahiisa. Oo wax kastoo khayr ah oo aad fashaan, Allaah wuu ogsoon yahay, ee sahay qaata, hubaal sahayda ugu wanaagsan waa qofka oo iska ilaasha (xumaha). Oo dhowra (xilka uu idin saaray) Allaah, dadka wax garadka ahow!

[^47]: Bilaha xajka waa bisha Shawwaal, Dul Qacdah iyo Xajka. 48. Ar-Rafath waxaa loola jeedaa hadalka dareenka shahwada kiciya ama af lagaaddada ah ama galmada.

# 205

Ma aha korkiinna wax eed ah inaad doonataan Deeqda Rabbigiin[^49]. Ee markaad ka soo dareertaan Carafaat, markaa ku xusa Allaah Mashcaril-Xaramka (Muzdalifa) agtiisa. Oo xusa sidii uu idiin hanuuniyeyba, inkastoo arrinkani ka hor aheydeen kuwo ka mid ah kuwa lunsan.

[^49]: Ku sameynta ganacsi Xajka.

# 206

Markaas ka dareera meesha uu dadku ka dareero, oo weydiista dambi dhaaf Ilaahay, hubaal Allaah waa Dambi Dhaaf Badane, Naxariis Badan.

# 207

Oo markaad dhammeysataan cibaadooyinkiinna, misna Xusa Allaah sida aad u xustaan aabbayaashiin[^50] bal xusid ka badan. Dadkase waxaa ka mid ah kuwo yidhaahda: Rabbiyow! Wax nagu sii adduunka oo aan ku lahayn Aakhirada qaybna.

[^50]: Waxaa caado u ahayd Carabta kaddib gudashada Xajka xuska awoowooyinkood, markiii ay soo degtay Aayaddan waxaa lagu beddelay caadadan xusidda Ilaahay. 51. Waxaa loola jeedaa dikirga halkan qowlka Allaahu akbar, Subxaanallaah, Al-Xamdu Lillaah, iwm

# 208

Oo waxaa ka mid ah kuwo yidhaahda: Rabbigayow! Nagu sii wanaag adduunka , iyo wanaag Aakhirada, oo naga badbaadi cadaab Naar.

# 209

Kuwaasi waxay leeyihiin qayb(tooda) ka mid ah waxay kasbadeen. Oo Allaah wuu ku Dhakhso Badan yahay xisaabta.

# 210

Oo xusa Allaah inta lagu jiro maalmaha tirsan[^52]; marka qofkii degdega si uu u tago labo maalmood gudahood (waa maalinta aad ee Xajka), ma jiro wax dambi ah oo saaran, oo qofkii dib u hara (Maalinta aad) ma jiro wax dambi ah oo saaran, (kani) waxaa iska leh kan isagu iska jira (xumaha), oo dhowra (xilka uu idin saaray) Allaah, oo ogaada in idinku Xaggiisa la idiin soo wada kulmin doono.

[^52]: Maalmo tirsan waa seddexda maalmood ee xiga maalinta Ciidda Adxada waana maalinta kow iyo tobnaad iyo maalinta labo iyo tobnaad iyo maalinta seddex iyo tobnaad , waxaana loo yaqaan ayaamu tashriiq maalmaha hilba waradka.

# 211

Oo waxaa ka mid ah dadka mid uu ku cajab gelin hadalkiisu noloshan adduunka, oo u marag gashada Allaah waxa ku jira qalbigiisa, isagoo waliba ah kan u muranka badan colka[^53].

[^53]: Nabigu s.c.w. wuxuu yidhi: “Allaah wuxuu dadka u neceb yahay qofka qallafsan ee muranka badan”.w.w. Al-Bukhaari.

# 212

Oo markuu dhabarka jeediyo, wuxuu ku socdaa arlada si uu u fasaahadiyo oo u baabbi’iyo tallaalka iyo taranka, Oo Allaah ma jecla fasahaadka.

# 213

Oo marka lagu yidhaahdo, iska jir (Ciqaabka) Ilaahay; qabweyni u geyso dambi. Ee Naar baa ku filan isaga oo iyadaa ugu xun gogol la dhinac dhigo.

# 214

Oo waxaa ka mid ah dadka mid iibsha naftiisa isagoo doonaya Raalli gelinta Ilaahay[^54], Oo Allaah wuu u Turid Badan yahay addoomahiisa.

[^54]: Rasuulkii Alle s.c.w. wuxuu yidhi: Waxaan u ballan qaadayaa guri ooggagga jannada ah qofkii iska daaya doodaha iyo muranka gartaba ha lahaadee, iyo guri jannada dhexdeeda ah qofkii iska daaya beenta kaftanba ha ula jeedee, iyo guri halka jannada u sarreysa ah qofkii dabciga iyo dhaqankiisu wanaagsan yahay... Abuu Daawuud

# 215

Mu’miniintoy! U soo gala Islaamka si dhan waaxid iyo wadarba oo ha raacina tallaabooyinka Shaydaanka. Hubaal! Wuxuu idiin yahay cadow iska cad.

# 216

Haddiise aad sidbataan kaddib iyadoo ay xujooyin cad idiin yimaadeen, markaa ogaada inuu Allaah yahay Adkaade, Xakiim ah.

# 217

Ma waxay sugaan (kuwaa aan u hoggaansaneyn Allaah) waxaan ahayn inuu Allaah ugu yimaado hogollo daruuro cad ah (si uu u kala xukmiyo uunkiisa) iyo malaa’igtu (si ay u fuliyaan amarradiisa)? oo arrinka (horey) baa loo gooyey. Oo xagga Allaah baa loo celiyaa umuuraha oo idil.

# 218

Weydii ilmahii Israa’iil intee baan calaamo cad siinnay. Oo qofkii beddela Nicmadda Ilaahay kaddib markay u timid, haddaba hubaal Allaah Ciqaabkiisu wuu daran yahay.

# 219

Nolsoha adduunkan baa loo qurxiyey kuwa (Xaqa) aan rumeysnayn, oo waxay ku jeesjeesaan kuwa rumeysan, kuwase iska jira (shirkiga iyo xumefalka), iyaga baa ka sarreyn doona oo ka kor ah Maalinta Qiyaamaha. Oo Allaah wuxuu arzaaqaa qofkuu doono xisaab la’aan.

# 220

Dadku (dhammaan) wuxuu ahaa ummad keliya (ka hor weecashadooda), markaasuu Allaah soo diray Nabiyada bishaareeyaal iyo digayaal ahaan, oo Wuxuu u soo dejiyey Kitaabka oo Xaq ah si uu ugu kala xukumo dadka dhexdooda arrimaha ay isku khilaafeen, oo iskuma khilaafin waxaan ahayn isla kuwii (Kitaabka) la siiyey kaddib markay u yimaadeen Xujooyin cad xasad dhexdooda ah dartiis. Markaasuu Allaah Idankiisa ugu hanuuniyey kuwaa rumeysan Xaqa wixii ay gudahooda isku khilaafeen. Oo Allaah wuxuu ku hanuuniyaa qofkuu doono Jidka Toosan (ee Islaamka).

# 221

Mise ma waxaad mooddaan inaad gelaysaan Jannada iyadoo aanay waliba idiin iman wax la mid ahi wixii u yimid kuwii tegay ee idinka horreeyey? Waxaa taabtay faqri iyo jirro oo la gilgilay jeer uu Rasuulku iyo kuwii rumeeyay la jirki ay yidhaahdeen: Goormuu iman Gargaarka Alle ? Haddaba hubaal Gargaarka Ilaahay wuu dhow yahay.

# 222

Waxay ku weydiiyaan waxa ay tahay inay bixiyaan (nafaqo ahaan). Dheh: Wax kastoo aad bixisaan oo maal ah waxaa u mudan waalidiinta iyo qaraabada iyo agoomaha, iyo masaakiinta iyo musaafirka (go’doonsan), Oo wax kasta oo khayr ah aad fashaan, hubaal Allaah wuu ogsoon yahay.

# 223

Dagaallan baa la idinku farad yeelay oo waa wax aad neceb tihiin, oo waxaa laga yaabaa inaad wax nacdaan isagoo khayr idiin ah, oo waxaa laga yaabaa inaad wax jeclaataan isagoo shar idiin ah, Oo Allaah baa ogsoon, idinkuse ma ogidin.

# 224

Waxay wax kaa weydiiyaan bisha xurmadda gaarka ahi lihi gudaheed in la dagaallamo. Dheh: In dagaal la galo waa (xad gudub) weyn, oo ka hor istaagidda dadka Jidka Ilaahay iyo beeninti, iyo ka hor istaagidda dadka gelidda Masjidka Xaramka, iyo ka saaridda dadkeeda, baa waliba ka sii daran Allaah agti, oo fidnadaa[^55] ka daran dilka. Oo ma dayn doonaan (gaaladu) la dagaallankiinna jeer ay dib idiinka celiyaan diintiinna, hadday awoodaan. Oo qofkii idinka mid ah ee ka noqda diintiisa oo dhinta isagoo gaal ah, kuwani weeye kuwa ay buri doonaan camalladooda adduunka iyo aakhiradaba, oo waa iyaga ehlu Naarka; gudaheeda bayna ku waari doonaan.

[^55]: Fidno waxaa soo galaya macnooyinkeeda gaalnimo, khilaaf, kala tag, dagaallo sokeeye, dulmiga, caddibaadda, caddaalad darrada, isku dirka, iwm.

# 225

Hubaal kuwa rumeeyay iyo kuwa ka soo haajiray (guryahooda Ilaahay darti) oo dadaal ku bixiyey Jidka Ilaahay, kuwani waxay ka rajo qabaan Naxariista Ilaahay. Oo Allaah waa Dambi Dhaaf Badane, Naxariis Badan.

# 226

Waxay wax kaa weydiiyaan Khamriga[^56] iyo Qamaarka[^57]. Dheh: Waxaa labadaba ku jira dambi weyn iyo wax tar ay dadka u leeyihiin, oo dambigooda baa ka weyn waxtarkooda. Oo waxay ku weydiiyaan maxay tahay inay bixiyaan. Dheh: Wixii dheeraad idinku ah. Sidaas buu Allaah idiin ka dhigaa wax cad Aayadaha si aad uga fakartaan.

[^56]: Nabigu s.c.w. wuxuu yidhi: “Ma zineysto zaaniga isagoo mu’min ah, mana cabbo qof khamri marka uu cabbayo isagoo mu’min ah, qofna wax ma xado marka uu wax xadayo isagoo mu’min ah. Mana boobo oo ma wax dhaco isagoo mu’min ah”.

[^57]: Nabigu s.c.w. wuxuu yidhi: Qofkii dhaarta oo ku yidhaahda dhaartiis waa igu Allaat iyo Al-Cuzzaa ha yidhaahdo Laa ilaaha illal Laah, qofkii ku yidhaahdana saaxiibki kaalay aan qamaarnee, ha ka joogo (qamaarka) oo ha la baxo sadaqo. Al-Bukhaari

# 227

Noloshatan adduunka iyo Aakhiradaba. Oo waxay wax kaa weydiiyaan agoomaha. Dheh: Inaad u hagaajiso (arrimahooda) baa khayr badan, oo haddaad shuruko la noqotaan, waa walaalihiin. Oo Allaah wuu og yahay kan wax bi’iyaha ah iyo kan wax hagaajiyaha ah. Oo hadduu Allaah doono, wuxuu xaqiiq idin hor dhigi lahaa dhibaatoooyin; hubaal Allaah waa Adkaade, Xakiim ah.

# 228

Oo ha guursannina haweenka mushrikadaha ah jeer ay rumeeyaan, oo xaqiiq addoonad mu’minad ah baa ka khayr roon mushrikad haba idin cajabisee. Oo ha u guurinnina (gabdhihiinna mu’mindaha ah) ragga mushrikiinta ah jeer ay rumeeyaan. Oo xaqiiq addoon mu’min ah baa ka khayr roon Mushrik haba idin cajabiyee. Kuwani waxay ku baaqaan Naar, Oo Allaah wuxuu ku baaqaa Janno iyo dambi dhaaf si idankiisa ah, oo uga dhigaa caddaan Aayadahiisa dadka si ay u xusuustaan.

# 229

Oo waxay wax kaa weydiiyaan xaylka. Dheh: Waxaa weeye waxyeello, ee ka fogaada dumarka waqtiga xaylka, oo ha u dhowaanina inta ay ka daahir noqdaan. Haddaba markay daahir noqdaan uga taga meesha Allaah idinku amray; Hubaal Allaah wuxuu jecel yahay kuwa in badan u soo noqda (oo toobad keena), oo wuxuu jecel yahay kuwa isdaahiriya.

# 230

Xaasaskiinnu waxay idiin yihiin beer, ee u taga beertiinna markaad doontaanba, oo u hormrsada (khayr) nafahiinna. Oo dhowra (xilka uu idin saaray) Allaah, oo ogaada inaad la kulmi doontaan, oo u bishaaree mu'miniinta.

# 231

Oo ha ka dhigina Allaah ku dhaarashadiina Isaga awgeed waxa idinka xanniba inaad sama fashaan oo ka joogtaan (xumaha), iyo inaad kala maslaxdaan dadka. Oo Allaah waa wax kasta Maqle, wax kasta Ogsoon.

# 232

Allaah Idiin ma qabanayo waxa aydaan ula kac iyo qasad ugu dhaaran, laakiinse wuxuu idiin qabanayaa waxa ay quluubtiinna goostaan oo u bareeraan (oo dhaar ah). Oo Allaah waa Dambi Dhaaf Badane, Dulqaad Badan.

# 233

Kuwa ka dhaarta xaasaskooda (in muddo ah inaysan u galmooneyn), waxaa la sugayaa afar bilood[^58], Hadday ka soo noqdaan (Muddadaa ka hor), haddaba hubaal Allaah waa Dambi Dhaaf Badane, Naxariis Badan.

[^58]: Marka ay dhammaato muddada afarta bilood ah uu ka dhaartay xaaskiisa, waa in la joojiyo ilaa uu ka furo. Mana dhacayo furriinka jeer uu furo.

# 234

Haddayse goostaan furid, haddaba Allaah hubaal waa wax kasta Maqle, wax kasta Ogsoon.

# 235

Oo haweenka la furay waa inay u sugaan (guursigooda) saddex xayl (ama ka daahiroobid dhiigga caadada), oo uma bannaaana inay qariyaan waxa uu Allaah ku abuuray riximyadooda, hadday rumeysan yihiin Allaah iyo Maalinta dambeysa (Aakhiro). Oo nimankooda baa u xaq leh inay soo ceshadaan muddadaas dhexdeeda, hadday rabaan heshiis; oo waxay (haweenku) u xaq leeyihiin xuquuq inta lagu leeyahay oo kale oo gar ah, nimankuse waxay dheer yihiin darajo (mas'uuliyad ah). Oo Allaah waa Adkaade, Xakiim ah.

# 236

Furitaan waxaa (lagu dhawaaqi karaa) labo goor, intaas kaddib, ama u haysta (haweenka) si wanaagsan, ama u sii daaya si wanaagsan. Oo idiinma bannaana (raggow) inaad dib uga qaadataan wax ka mid ah waxaad siiseen (oo meher ah), in maahee ay labada dhinac ka cabsadaan inay oogi waayaan xuduudaha (uu dhigay) Allaah, haddaba haddaad ka cabsataan inay dhowri waayaan xuduudaha (uu dhigay) Allaah, markaa ma saarna wax eed ah korkooda waxa ay isku furato si ay u madax bannaanaato. Kuwakani waa xuduudaha (uu dhigay) Allaah, ee ha ku xadgudbina. Oo qofkii ku xadgudbaa xuduudaha (uu dhigay) Allaah, waa kuwan kuwa ah gar ma qaatayaasha.

# 237

Haddiise uu furo (mar seddexaad) uma bannaana wixii taa ka dambeeya jeer ay soo guursato nin kale. hadduu (ninkaasi dambe) furo (ama dhinto), ma saarna wax eed ah dushooda (haweentaa iyo ninkeedii hore) inay isku noqdaan, hadday dareemaan inay dhowri karaan xuduudaha (uu dhigay) Allaah. Oo kuwakani waa xuduudaha (uu dhigay) Allaah, uu uga dhigo caddaan dad garasho leh.

# 238

Oo markaad furtaan haweenka, oo ay gaaraan muddadda loo qabtay, markaa ama u heysta si wanaagsan ama u sii daaya si wanaagsan. Oo ha u heysannina dhibaateyn si aad u xadgudubtaan, oo qofkii sidaas fala, wuxuu xaqiiq gef ka galay naftiisa. Oo ha ka dhigannina Aayadaha Ilaahay dheel-dheel, oo xusuusta Nicmadda Ilaahay korkiinna, iyo waxa uu idiin soo dejiyey oo ka mid ah Kitaabka iyo Xikmadda oo uu idinku waaninayo, oo dhowra (xilka uu idin saaray) Allaah, oo ogaada in Allaah wax walba Ogsoon yahay.

# 239

Oo markaad furtaan haweenka oo ay dhammeystaan muddadooda sugitaanka (ciddada), markaa ha ka hor istaagina guursiga nimankooda, markay ka heshiiyaan dhexdooda si la yaqaan. (Arrinkan) waa mid lagu waaniyo qofkii idinka mid ah ee rumeysan Allaah iyo Maalinta dambeysa (Aakhiro). Arrinkani baa idiin wanaagsan oo idiin daahirsan. Oo Allaah baa ogsoon oo idinku ma ogidin.

# 240

Oo hooyooyinku waa inay nuujiyaan ilmahooda labo sano oo kaamil ah, xagga kan isagu doonaya inuu taam yeelo mudddada nuujinta, oo masruufkooda iyo marashadooda waa inuu xilkeeda qaado aabbaha si la yaqaan. Ma saarna nafna waxay awooddo maahee. Hooyona waa inaan laga yeelin inay dhibtooto ilmaheeda dartood iyo aabbe ilmaha uu dhalay dartood. Oo xil la mid ah (wuxuu saaran yahay) warasada (aabbaha). Haddayse labaduba doonaan inay ka gooyaan naaska raalli iyagoo ku ah wada tashi kaddib, ma jiro wax eed ahi oo saaran. Oo haddaad u doontaan hooyo nuujiso ah oo kale ilmahiinna, ma jiro wax eed ahi oo idin saaran, haddaad siisaan (hooyada) waxaad ku heshiisaan (inaad siisaan) si la yaqaan. Oo dhowra (xilka uu idin saaray) Allaah, oo ogaada in Allaah uu Arko waxa aad fashaan.

# 241

Oo (ma xagga) kuwiinna idinka mid ah oo dhinta oo ka taga afooyin gadaashood, waa inay sugaan afar bilood iyo toban maalmood, haddaba markay gaaraan muddadooda ma jiro wax eed ahi oo idin saaran waxa ay ku falaan nafahooda oo si la yaqaan ah. Oo Allaah waa u Xog ogaal waxa aad fashaan.

# 242

Oo ma jiro wax eed ahi oo idin saaran waxa aad sarbeebtaan[^59] ee la xiriira u doonashada guur haweenkaa ama aad ku qarsataan (doonistaa) nafahiinna, Allaah wuxuu og yahay inaad xusi doontaan, laakiinse ha ugu ballan qaadina si qarsoodi ah guur in aad ku dhahdaan maahee hadal gar ah, oo ha tala goosannina inaad guur gashaan jeer ay dhammaato (ciddadu) muddada la qabtay ee qoran. Oo ogaada inuu Allaah ogsoon yahay waxa ku jira nafahiinna, ee ka digtoonaada. Oo ogaada inuu Allaah yahay Dambi Dhaaf Badane, Dulqaad Badan.

[^59]: Waa haweenka ay ka dhinteen raggii qabay ama kuwo la furay furriin kama dambays ah, kuwase la furay furriin la soo ceshan karo ma aha in la doono ama xitaa si aan toos aheyn oo sarbeeb ah loogu muujiyo doonis guur.

# 243

Ma jiro wax eed ahi oo idin saaran, haddaad furtaan haweenka idinkoo aan weli taaban, ama aydaan u goyn wax meher ah, oo siiya sahay, kan ladan tabarti, faqiirkuna tabarti, sahay la yaqaan, (kani) waa waajib saaran sama falayaasha.

# 244

Oo haddaad furtaan haweenka ka hor inta aydaan taaban, aadna u goyseen Meher, markaa siiya meherka aad u goyseen barki, inay iyagu cafiyaan maahee, ama uu cafiyo (ninka\_waliga) uu ku jiro gacantiisa xarigga nikaaxa. Oo inaad cafidaan baa u dhow samaha. Oo ha halmaamina wanaagga dhexdiinna. Hubaal Allaah wuu Arkaa waxaad fashaan.

# 245

Uga qayb gala si joogto ah salaadaha iyo salaadda dhexe[^60] oo kaca idinkoo si run ah u adeecsan Allaah.

[^60]: Salaadda dhexe sida ku cad xadiis saxiix ah waa salaadda Casarka. Nabigu s.c.w. wuxuu yidhi: “Qofkii ay si ula kac ah u dhaafto salaadda Casar ilaa uu waqtigeedu baxo waa sida inuu waayey oo dhaafeen ehelkiisa iyo maalkiisa”. Werin kale waxay leedahay: “waxaa qofkaasi bura camalkiisa san oo dhan”.

# 246

Haddiise aad ka cabsataan (cadow, markaa tukada) idinkoo lug ku socda ama fuushan gaadiid. Markase aad nabad tihiin, markaa (ku) xusa Allaah (salaadda) sida uu idiin baray waxaydaan (horay) u aqoonin.

# 247

Oo kuwaa dhinta ee idinka mid ah oo ka taga afooyin gadaashood, waa inay u dardaarmaan afooyinkooda masruuf sannad ah iyo guri ay degaan oo aan laga saareyn[^61], haddayse iskood u baxaan, ma jiro wax eed ah oo idin saaran waxay ku falaan nafahooda oo gar ah. Oo Allaah waa Adkaade, Xakiim ah.

[^61]: Arrinkan waxaa lagu nasakhay Aayadahaa dib laga soo dejiyey ee ku soo arooray 2: 234 iyo 4: 12

# 248

Oo haweenka la furo, (waa in la siiyo) sahay la yaqaan. Kani waa xil saaran kuwa iska jira xumaha.

# 249

Sidaas buu Allaah idiinku caddeeyaa Aayadahiisa, si aad u fahantaan.

# 250

Miyaadan u fiirsan kuwii (reer Israa'iil) ka soo baxay guryahooda (ku yiil Masar) iyagoo kumanyaal ah iyagoo ka baqaya geeri (oo diiddan jihaadka)? Markaasuu Allaah ku yidhi: U Dhinta (silic iyo saxariir), oo nooleeyey (facii ka dambeeyey tiiha, markay oggoladeen jihaadka). Hubaal Allaah xaqiiq waa u Roon yahay dadka, laakiinse dadku badankiisu ma mahad naqaan.

# 251

Oo ku dagaallama Jidka Ilaahay, oo ogaada inuu Allaah yahay wax kasta Maqle, wax kasta Ogsoon.

# 252

Kee baa amaahin Allaah amaah wanaagsan (sadaqo la bixi ama siin deyn qof baahan kor saar la'aan) uu u labo laabaa laban laab badan? Oo Allaah waa (ku) cidhidhiiyaa (risiqa cidduu doono) ama u ballaariyaa. Oo Xaggiisa baa la idiin soo celin.

# 253

Miyaadan u fiirsan (arrinka) xildhibaannadii ilmahii Israa’iil ee ka dambeeyey (waqtigii) Muuse? Markay ku yidhaahdeen Nabi loo soo diray: Noo magacow boqor, waxaanu u dagaallami Jidka Ilaahay. Wuxuu yidhi: Ma laga yaabaa inaad dagaallami weydaan, haddii la idinku waajibiyo dagaal gal? Waxay yidhaahdeen: Oo maxaan leennahay ee aanan ugu dagaalamayn Jidka Ilaahay innagoo xaqiiq nalaka soo saaray guryahayagii iyo carruurtayadii. Markiise lagu waajibiyey dagaalka dhabarkay jeediyeen, in yar oo ka mid ah maahee. Oo Allaah wuu yaqaanaa gar ma qaatayaasha.

# 254

Oo Nabigoodii (Samuel) wuxuu ku yidhi: hubaal Allaah wuxuu idiin soo baxshay Daaluut boqor ahaan. Waxay yidhaahdeen: Oo sidee buu noogu noqon karaa boqor iyada oo aanu isaga uga xaq leennahay boqortooyada, oo aan la siin hayd iyo hanti ballaaran? Wuxuu yidhi: Hubaal Allaah baa idinka xushay, oo wuxuu siiyey kororsiin cilmi iyo jidhba ah. Oo Allaah wuxuu siiyaa boqortooaydiisa qofkuu doono. Oo Allaah waa Deeq Ballaarane, wax kasta Ogsoon.

# 255

Oo Nabigoodii (Samuel) wuxuu ku yidhi: Hubaal astaanta mulkigiisa waxaa weeye inuu idiin yimaado taabuut (kafan) ay ku jidho xasilooni ka timid Rabbigiin iyo haraa ah waxay ka tageen reer Muuse iyo reer Haaruun oo ay siddo malaa’ig. Hubaal arrinkani waxaa idiinku sugan calaamo haddaad tihiin mu’miniin.

# 256

Haddaba markuu Daaluud la baxay ciidammadii, wuxuu yidhi: Hubaal Allaah wuxuu idinku imtixaani webi. Haddaba qofkii ka cabbaa, iga mid ma aha, qofkiise aan dhadhamin hubaal waa iga mid, mid isagu mar ku darsada gacantiisa ma’ahee; markaas bay ka cabbeen geddigood in yar maahee. Markaasuu markuu ka gudbay (webigii) isaga iyo kuwii rumeeyay ee la jiray, waxay yidhaahdeen: Ma lihin maanta awood aan kaga hor tagno Jaaluut iyo ciidammadiisa. Kuwiise yaqiinsanaa inay la kulmayaan Rabbigood,waxay yidhaahdeen: Badanaa inta ay koox yari ay kaga adkaatay koox badan Idanka Ilaahay, Oo Allaah wuxuu la jiraa kuwa samir yeesha.

# 257

Oo markay u soo ban baxeen Jaaluut iyo ciidammadiisii, waxay yidhaahdeen: Rabbigayow! Nagu shub samir oo noo sug cagahayaga, oo guul naga sii dadkan gaalada ah.

# 258

Markaas bay ku jabiyeen Idanka Ilaahay, Oo Daawuud wuxuu dilay Jaaluut, oo Allaah uu siiyey boqortooyo iyo xikmad, oo uu baray wax ka mid ah wuxuu doono. Oo haddaanu Allaah ku celin lahayn dadka qaarba qaar kale, waxaa xaqiiq fasaadi lahaa arlada. Laakiinse Allaah waa u Roonaan badan yahay uunanka.

# 259

Kuwani waa Aayadaha Ilaahay, oo aanu kuugu akhrinno si xaq ah. Oo hubaal waxaad adigu (Muxammadow) xaqiiq ka mid tahay Rususha (Ilaahay).

# 260

Rusushan waxaan ka yeelnay qaar ka mid ah inay dheer yihiin fadli qaar kale oo iyaga ah; waxaa ka mid ah kuwo uu Allaah (toos) ula hadlay (sida Aadam, Muuse, iyo Muxammad); oo Wuxuu kor u qaaday qaarkood darajooyin (Nuux, Ibraahiim, Muuse, Ciise iyo Nabi Muxammad); oo Waxaanu siinnay Ciise, ina Maryam, Xujooyin cad, oo waxaanu ku xoojinnay Ruuxa Daahirka ah (Jabriil). Oo hadduu Allaah doono, facyadaas xigsaday ma ay is dagaaleen, kaddib markay Xujooyin cad u yimaadeen, laakiinse (wuxuu siiyey akhyaar xagga diinta, sidaa awgeed) way iskhilaafeen – marka waxaa jiray qaar ka mid ahaa ee rumeeyey, iyo kuwo (Xaqa) diiday. Oo hadduu Allaah doono, ma ay is dagaaleen, laakiinse Allaah wuxuu falaa wuxuu rabo.

# 261

Mu’miniintoy! Wax ka bixiya waxa aan idinku arsaaqnay ka hor inta aanay imaan Maalin aanay jiri doonin beecshuro, saaxiibtinnimo iyo shafeeco midna, oo gaaladu waa iyaga kuwa ah gar ma qaatayaasha.

# 262

Allaah! Ma jiro Ilaah (xaq lagu caabudo) aan Isaga ahayn, waa Weligi Noolaha, Daryeelaha waxa uunka jira, ma qabato lulmo iyo hurdo midna. Wuxuu leeyahay wax walba oo jira samooyinka iyo arlada. Waa kuma kan agtiis shafeeco qaadi kara Isagoo idmo maahee? Wuxuu ogsoon yahay waxa hortooda ah iyo waxa gadaashood ah. Oo ma koobi karaan (uunankiisa) wax ka mid ah Cilmigiisa wuxuu Isagu doono ma’ahee. Kursigiisu[^62] wuxuu ku fidsan yahay samooyinka iyo arlada, oo ma cusleeyaan ilaalintoodu[^63], oo waa Isaga Sarreeyaha weyn[^64].

[^62]: Kursiga waa halka cago saarashada Ilaahay Cazza Wajalla , mana jiro cid og sida uu yahay, waana inaan la isku khaldin Kursiga iyo Carshiga, Carshiga waa ka weyn yahay Kursiga oo wuxuu u yahay sida farraati yar ee lagu tuuray dhul hayjad ah. waxaa sidoo kale lagu fasiray Kursiga Cilmiga Ilaahay.

[^63]: Nabigu s.c.w. wuxuu mar weydiiyey Ubay bin Kacab: Aayaddee baa u weyn Qur’aanka? Ubay wuxuu ku jawaabay: Allaah iyo Rasuulkiisa baa iga sii ogsoon. Markaasuu Nabigu s.c.w. mar kale weydiiyey: Ubay wuxuu yidhi: Aayatul Kursi. Markaasuu Nabigu s.c.w. wuxuu yidhi: Ha kuu shifoobo cilmiga Abuu Mundirow.

[^64]: Nabigu s.c.w. wuxuu yidhi: “Qofkii akhrista Aayatul Kursi habeenka marka uu seexanayo wuxuu Ilaahay u yeelaa malag waaridiya ah oo ilaaliya, oo uma soo dhowaado shaydaan ilaa waagu baryo”.

# 263

Ma jirto wax isku khasbid ah (aqbalaadda) diinta. Runtii hanuunka wuxuu noqaday mid si cad uga muuqda habowga. Ee qofkii diida Daaquudka[^65] (shaydaanka) oo rumeeya Allaah, wuxuu run ahaan ku dhagey siddada aad u adag ee aan go’i doonin. Oo Allaah waa wax kasta Maqle, wax kasta Ogsoon.

[^65]: Daaquud waa shaydaan iyo wax kastoo la caabudo Allaah sokadi oo ku raalli ah arrinkaa. Waxaa soo galaya sidoo kale sanammada, arwaaxda, dadka la caabudo, iwm.

# 264

Allaah waa waliga[^66] (gargaaraha) kuwa rumeysan. Wuxuu kaga saaraa mugdiyada xagga Nuurka[^67]. Kuwase aan (Xaqa) rumeysneyn gacalladoodu waa shaydaammada Waxay kaga saaraan Nuurka xagga mugdiyada. Kuwani weeye ehlu naarka, gudaheeda bay ku dhex waari doonaan.

[^66]: Wali waxaa halkan loola jeedaa difaace, taageere, gargaare, iwm.

[^67]: Nuurka waa mid oo waa Xaqa, halka mugdiyada badan yihiin sida gaalnimada, shakiga, nifaaqa, macaasida, iwm.

# 265

Ma waadan u fiirsan kaa (Namruud) ee kala dooday Ibraahiim arrinka Rabbigi, inuu Allaah siiyey boqortooyo darteed? markuu Ibraahiim yidhi: Rabbigay waa Kan bixiya nolol ee sabab dhimasho. wuxuu yidhi: Aniguba waxaan bixiyaa nolol oo sababaa dhimasho[^68]. Ibraahiim wuxuu yidhi: Haddaba hubaal Allaah wuxuu qorraxda ka soo saaraa xagga bariga ee adigu ka soo saar xagga galbeedka. Markaasuu kaa isagu gaaloobay amakaag aamusay. Oo Allaah ma hanuuniyo dadka gar maqaatayaasha ah.

[^68]: Nooleyn isagoo midna sii daayey midna dilay, wuxuuna sidaas u yidhi oo u yeelay ku jeesjees Ibraahiim c.s.

# 266

Ama sida kaa (Cuzayr) ee soo ag maray magaalo, oo iyadu iskula soo kor duntay saqafyadeedii; wuxuu yidhi: Goorma buu Allaah nooleyn tani dhimashadeeda kaddib? Markaas buu Allaah sababay inuu mowtanaado boqol sano, markaas soo nooleeyey. Wuxuu yidhi: Intee baad negaatay? wuxuu yidhi: Waxaan negaaday maalin ama maalin gelinkeed. Wuxuu yidhi: Mayee, waxaad negaatay boqol sano, ee eeg cuntadaadii iyo cabbitaankaagii, waayuhu ma doorin; oo eeg dameerkaagii oo waxaanu kaaga dhigaynaa calaamo dadka. Oo dhugo lafaha, sida aan isugu soo ururinno, markaas aan u huwinno hilib; haddaba markay u caddaatay wuxuu yidhi: Waxaan ogahay (haatan) inuu Allaah wax walba Karo.

# 267

Oo waa tii uu Ibraahiim yidhi: Rabbiyow! I tus sida aad u nooleyso meytida. Wuxuu yidhi: Miyaadan rumaysnayn? Wuxuu yidhi: haayoo, laakiinse, inuu ku sii dego (Iimaanka) qalbigeyga. Wuxuu yidhi: Haddaba soo qaado afar shimbirood, oo isku camuuji, markaas dhig buur walba korkeeda qayb ka mid ah (googga'a) shimbiraha, markaas u yeedh, waxay kuu imaan iyagoo duulaya. Oo ogow in Alle yahay Adkaade, Xakiim ah.

# 268

Mataalka kuwa ku bixiya maalkooda Jidka Ilaahay, wa sida mataalka iniin bixisa toddobo madax, oo madax walba bixiyo boqol xabbo. Oo Allaah wuxuu u labo laabaa (ajarka) qofkuu doono[^69]. Oo Allaah waa Deeq Ballaarane, wax kasta Ogsoon.

[^69]: Waxaa ku soo arooray xadiis in Nabigu s.c.w. yidhi: Qofkii ku bixiya maal jidka Ilaahay waxaa loo labo laabi doonaa toddobo boqol oo jeer.

# 269

Kuwa ku bixiya maalkooda Jidka Ilaahay, markaas aan raacinin waxa ay bixiyeen waxtar sheegasho[^70] iyo waxyeello midna, waxay abaalgudkooda ka heli Rabbigood agti, ma cabsi qabi doonaan, mana murugoon doonaan.

[^70]: Nabigu s.c.w. wuxuu yidhi: Ma gali doono janno caasi waalidka, kan ugu faana dadka waxtar uu u sameeyey iyo abaal uu u galay ee sheegsheega, iyo khamriya cabka iyo beeniyaha Qaddarka. W.w. Axmad

# 270

Hadal san iyo saamaxaad baa ka roon sadaqo ay raacdo waxyeello. Oo Allaah waa Deeqtoone, Dulqaad Badan.

# 271

Mu’miniintoy! Ha ku burinnina sadaqooyinkiinna waxtar sheegasho iyo waxyeello, sida kan u bixiya maalkiisa istuska dadka, oo aan rumeysnayn Allaah iyo Maalinta Dambeysa (Aakhiro). Marka mataalkiisu wuxuu ka dhigan yahay sida sallax ciidi kor saaran tahay, oo uu helo mahiigaan roob ah oo markuu qaado soo baxo meel maran. Ma kari doonaan in waxba ay ku helaan waxay kasbadeen, Oo Allaah ma hanuuniyo gaalada (macangagga ah madax adag).

# 272

Oo mataalka kuwa u bixiya maalkooda doonista Raalli gelinta Ilaahay iyo sugitaanka nafahooda darteed, waa sida beer ku taal meel taag ah oo uu helo mahiigaan roob ah oo soo saarta midhaheeda labolaab. haddiise aanu helin mahiigaan roob weyn ah uu ku fillaado roob yar. Oo Allaah wuu Arkaa waxa aad fashaan.

# 273

Miyuu midkiin jecel yahay inuu lahaado beer timir iyo canab leh, oo ay hoostoodu qulqulayaan webiyo, oo ay ugu yaallaan midho kasta, oo da’i hesho, oo uu leeyahay ilmo tabar yar, markaas ay ku dhacdo beertii xiisad dabeyl ah oo dab wadata, oo ay gubato? Sidaas buu Allaah idiinka dhigaa Aayadaha caddaan, bal inaad u fikir yeelataan?

# 274

Mu’miniintoy! Wax uga bixiya (si fiican) waxyaalaha wanaagsan aad kasbataan iyo waxaanu idiinka soo saarnay arlada, oo ha u kas bixinnina kiisa xun[^71], oo idinkuba aydaan ku qaadateen indho isku qabsasho maahee. Oo ogaada inuu Allaah yahay Deeqtoone, la Ammaano.

[^71]: Nabigu s.c.w. wuxuu yidhi: “Qofkii sadaqeysta maal xaaraan ah lagama aqbalo, hadduu ka tagana maal xaaraan ah wuxuu ku noqon dab naareed”.

# 275

Shaydaan wuxuu idiinku gooddiyaa faqri, oo wuxuu idin amraa inaad ahaataan bakhayllo masuug badan; oo Allaah wuxuu idiin ballan qaadaa dambi dhaaf Xaggiisa ah iyo deeq badan, Oo Allaah waa Deeq Ballaadhane, wax kasta Ogsoon.

# 276

Wuxuu siiyaa xikmad qofkuu doono, oo qofkii la siiyo xikmad, xaqiiq waxaa la siiyey khayr tiro badan. oo ma garowsadaan waxaan aheyn wax garadka.

# 277

Oo wax kastoo sadaqo ah ee aad bixisaan ama (wax kastoo) nadar ah ee aad nadartaan, hubaal Allaah wuu ogsoon yahay. Oo gar ma qaatayaashu ma leh wax u soo gargaara (Aakhirada oo u shafeeca).

# 278

Haddaad u bixisaan sadaqooyinka si caddaan ah, waa hagaag, oo haddaad qarisaan, oo aad siisaan fuqurada, waa sida idiin khayr badan. Oo waxaa la idiinku dhaafi wax ka mid ah camalladiinna xun. Oo Allaah waxa aad fashaan waa u Xog Ogaal.

# 279

Hanuunkoodu ma aha xil ku saaran, laakiinse Allaah baa hanuuniya qofkuu doono. Oo wax kastoo khayr ah aad bixisaan, idinka naf ahaantiinna bay u roon tahay, oo idinku wax ha u bixinnina aan ahayn doonista Wajiga Ilaahay. Oo wax kastoo khayr ah aad bixisaan dib baa la idiinku oofin si dhan, idinkoo aan waxba la idinka dhimeyn.

# 280

(Sadaqada) waxaa ugu mudan in la siiyo Fuqarada u heegan xayirmay Jidka Ilaahay, ee aan kareyn dhoof iyo dhaqdhaqaaq dhulka (ay xoogsi ku raadsadaan) midka aan aqooni uu moodayo inay hodan yihiin naf samaantooda awgeed iyo ka dhowrsigooda (baryada), waxaad ku garan kartaan astaamahooda, ma ay baryaan dadka sideedaba. Oo wax kastoo khayr ah ee aad bixisaan, hubaal Allaah wuu Ogsoon yahay.

# 281

(Ma xagga) kuwa bixiya maalkooda habeen iyo maalinba, qarsoodi iyo caddaanba, waxay ka heli doonaan abaalgudkooda Rabbigood agti. Cabsi ma qabi doonaan, mana murugoon doonaan.

# 282

Kuwa cuna Ribada uma kici karaan waxaan aheyn sida mid uu sheydaan ku daandaanshay taabasha(diisa) u kaco[^72]. Sidaasi waxaa ugu wacan inay yidhaahdaan: Beecshurada wax kale maahee waxay uun la mid tahay ribada; oo Allaah wuu xalaaleeyey beecshurada oo xaaraameeyey Ribada. Ee qofkii haddaba waano uga timaaddo Rabbigi markaa iska daaya, wuxuu leeyahay wixii horey u tagey; oo arrinkiisa Allaah buu la jiraa; qofkiise u noqda, waa kuwan kuwa ehlu Naarka ah, way ku dhex waari doonaan.

[^72]: Riba qaataha ma xasilo, ma deggana, oo waa sida qof waalan oo dhacdhacaya. 73. Ribadii la qaatay ka hor soo degidda Aayaddan way bannaan tahay inaan la soo celin.

# 283

Allaah ma barakeeyo Ribo, oo sababaa Sadaqooyinka inay bataan. Oo Allaah ma jecla abaal laawe, dambiile oo dhan.

# 284

Hubaal kuwa (Xaqa) rumeysan oo samaha fala oo ooga salaadda oo bixiya Zakada, waxay ka heli doonaan abaalgudkooda Rabbigood agti. Cabsi ma qabi doonaan, mana murugoon doonaan.

# 285

Mu’miniintoy! Dhowra (xilka uu idin saaray) Allaah oo iskaga taga waxa ka baaqi ah (faa’ido laga helay) ribo, haddaad tihiin mu’miniin.

# 286

Haddiise aydaan falin sidaa, markaa ku tala gala dagaal uu idinku qaado Allaah iyo Rasuulkiisu, oo haddaad toobad keentaan, haddaba waxaad leedihiin raasumaalkiinna, waa inaydaan wax u dhimin (deyn qabaha) oo kor saar ka qaadan, idinkana waa inaan waxba la idinka dhimin (raasumaalkiinna ka mid ah)[^74].

[^74]: Nabigu s.c.w. wuxuu yidhi: Waxaan ku imid habeenkii lay dheelmay dad aad u caloolo waaweyn oo xaalad xun ku jira, waxaan idhi waa kuwama kuwaani? Wuxuu yidhi: waa kuwa cuna ribada.”

# 287

Oo haddii (deymeysanuhu) daneynsan yahay waa in laga sugo (deynta) intay uga fududaato (bixinteeda), oo inaad u dhaaftaan baa idiin khayr badan, haddaad ogaan lahaydeen[^75].

[^75]: Nabigu s.c.w. wuxuu yidhi: “Waxaa jirey nin ganacsade ah oo dadka wax amaahin jirey, markiise uu arko nin daneysan wuxuu odhan jirey: “U dhaafa oo iska cafiya si Allaah noo cafiyo oo noogu dambi dhaafo, markaasuu Allaah u dambi dhaafay.” Al-Bukhaari.

# 288

Oo iska jira Maalin la idiin soo celin xagga Allaah. markaas naf walba loogu oofin si dhan waxay kasabtay iyagoo aan lagu gardarroon doonin.

# 289

Mu’miniintoy! Marka aad kala deynsanaysaan deyn ilaa muddo magacaaban ah, haddaba qora. Oo ha idiinku kala qoro dhexdiinna qore si caddaalad ah. Oo yaanu qorahu diidin inuu u qoro sida uu Allaah u baray, ee ha qoro, oo ha yeedhiyo (waxa la qorayo) kan xaqa (deynta) qaadan, oo ha dhowro (xilka uu saaray) Allaah, Rabbigi, oo yaanu ka dhimin wax ka mid ah waxa lagu yeesho. Haddiise kan xaqa lagu leeyahay uu yahay mid makas ama daciif ah ama aanu awoodin inuu wax yeedhiyo, kan ugu dhow xigaalo ahaan ha u yeedhiyo si caddaalad ah, oo marag gashada labo markhaati oo Raggiinna ka mid ah. Haddaanay joogin labo nin, marag gashada nin iyo labo haweenood oo aad ku raalli tihiin marag ahaan, si hadday middood u hilmaanto, ay u xusuusiso tan kale. Oo waa inaysan diidin markhaatiyadu haddii loogu yeedho (markhaati). Oo ha ka caajisina inaad qortaan (deynta aad kala qaadataan) ha yaraado ama ha badnaado ilaa muddadiisa la qabtay, tan baa caddaaladsan Allaah agtiis oo toosan markhaati ahaan, oo ugu dhow si loo reebo shakiyo dhexdiinna gala, inay tahay maahee ganacsi joogta ah oo aad isku dhaafsataan isla meeshaa dhexdiinna, markaa ma jiro wax eed ahi korkiinna haddii aydaan qorin. Ee marag u yeela markaad wax kala gadanaysaan. Oo yaan loo geysan wax dhibaato ah qore ama markhaati midkoodna, oo haddaad fashaan (dhibaato) haddaba hubaal waa caasinnimo idinku jirta. Oo dhowra (xilka uu idin saaray) Allaah;oo Allaah wuxuu idin baraa cilmi, Oo Allaah wax waliba wuu Ogsoon yahay.

# 290

Oo haddaad safar tihiin oo aydaan helin qore, markaa ha la qaato rahan (curaar damaanad ahaan), haddiise uu midkiin aamino midka kale, markaa waa inuu kan la aaminay u guto ammaanadiisa (si daacad ah) oo ha dhowro (xilka uu saaray) Allaah, Rabbigi. Oo ha qarinnina marag furka, oo qofkii qariya, qalbigiisu hubaal waa dambiile. Oo Allaah waxa aad fashaan wuu Ogsoon yahay.

# 291

Allaah baa iska leh waxa jira samooyinka iyo wax jira arlada, oo haddaad muujisaan waxa ku jira nafahiinna ama aad qarisaan. Allaah wuu idin ku xisaabin, markaas wuxuu u dhaafi qofkuu doono, oo u cadaabi qofkuu doono. Oo Allaah wax walba awood buu ku dul leeyahay.

# 292

Rasuulku wuxuu rumeysan yahay waxa lagaga soo dejiyey Waxyi ahaan xagga Rabbigi, oo (sidaas bay yeelaan) mu’miniintu. Waxay kulligood rumeynsan yihiin Allaah iyo Malaa’igtiisa iyo Kutubtiisa iyo Rusushiisa; Ma kala soocno midkoodna ka mid ah Rusushiisa dhexdooda, oo waxay yidhaahdaan: Waanu maqlaynaa oo adeeceynaa. Rabbigayow! Dambi Dhaafiddaada (yaanu kaa barinnaa), oo waa Xaggaaga meel noqodka dambe.

# 293

Allaah ma saaro nafna wax dhaafsiisan karaankeeda. Waxay leedahay (khayrka) waxay kasabtay, oo ka go’an tahay dusheeda waxay (dambi) kasabtay Rabbigayow! Ha noo qaban haddii aanu illowno ama gefno (ula kac la’aan). Rabbigayow! Oo ha na saarin culays sida aad u saartay kuwii naga horreeyey. Rabbigayow! Ha na saarin wax tabar aanaan u lahayn qaadistooda. Oo na cafi, oo noo ceeb astur, oo noo naxariiso[^76]. Adigaa ah Gacalkayaga na xafida, ee nooga gargaar qoloda gaalada ah[^77].

[^76]: Wuxuu Allaah swt ku soo gunaanuday Suuraddan u tilmaamidda addoomahiisa sida loo baryo iyo waxyaalo u fiican inay ka baryaan, sida uu ugu barayba suuradda Faatixada sida loo ammaano oo looga dalbo hanuun.

[^77]: Nabaigu s.c.w. wuxuu yidhi: “Waa ay ku filan tahay qofkii akhirsta habeenkii labada Aayadood ee u dambeeya Suuradda Al-

    Baqarah ”. Waxaa la yidhi waxay ugu filan tahay dhowris iyo xafidid, ama ka kaafisaa Salaatu Leylka.

# 294

Alif – Laam - Miim.

# 295

Allaah, Ma jiro Ilaah (xaq lagu caabudo) aan Isaga ahayn, waa weligii Noolaha, iski u jira, walax kastaana ku jirto oo ku ahaato Amarkiisa.

# 296

Wuxuu kuugu soo dejiyey Kitaabka (Qur’aanka) si xaq ah, isagoo xaqiijinaya wixii ka horreeyey (oo Kutub Ilaahay ah), oo Wuxuu soo dejiyey Towraadda iyo Injiilka...

# 297

Kal hore, hanuunin ahaan dadka, oo wuxuu soo dejiyey Al-Furqaan (Qur’aanka). Hubaal kuwa aan rumeysnayn Aayaadaha Ilaahay, waxay mudan cadaab daran; oo Allaah waa Adkaade, Aargoosi leh.

# 298

Allaah-- hubaal waxba kama qarsoona ku sugan arlada ama samada.

# 299

Isaga weeye Kan idiinku sawira ilma galeennada sida uu doono. Ma jiro ilaah (xaq lagu caabudo) aan Isaga ahayn, waa Adkaadaha, Xakiimka ah.

# 300

Isaga weeye (Alle) Kan kugu soo dejiyey Kitaabka (Qur’aanka), qaar ka mid ah Aayadahiisa xukunkoodu cad yihiin, waa iyaga aasaaska Kitaabka, qaar kalena waa kuwo isu eg (oo macno kala duwan leh). Marka ma kuwa ay quluubtoodu ku jirto weecashada, waxay raacraacaan kuwa isu eg iyagoo doonaya inay wax ku habaabiyaan oo doonaya inay ka bixiyaan fasir (iskood ah)[^1], umase cilmi laha fasirkiisa waxaan aheyn Allaah. Oo kuwa ku xeel dheer cilmiga waxay yidhaahdaan: Waanu rumeysannahay; dhammaantood iyagu waa xagga Rabbigayo. Oo ma garowsadaan cid aan aheyn wax garadka.

[^1]: Nabigu s.c.w. wuxuu yidhi: Haddaad aragtaan dad ku murmaya Qur’aanka, ka digtoonaada waa kuwa u Alle magacaabaye.

# 301

Rabbigayow! Ha weecin quluubtayada kaddib markaad na hanuunisay[^2], oo nooga hibee xaggaaga Naxariis. Hubaal waxaad Adigu tahay kan Deeqda baxsha.

[^2]: Nabigu s.c.w. wuxuu wax badan ku duceysan jirey: 'Allow gedgeddiyaha quluubtow, ku sug qalbigeyga diintaada'.

# 302

Rabbigayow! Adigaa isu soo kulmin dadka Maalin aan shaki lahayn; hubaal Allaah ma ka baxo Ballankiisa.

# 303

(Ma) kuwa Xaqa diida hubaal waxba ugama tari doonaan maalkoodu iyo ilmahooda Allaah agtiisa; oo kuwan weeyaan kuwa ah shidaalka Naarta.

# 304

Waa shaqadii reer Fircoon oo kale iyo kuwii ka horreeyay; waxay beeniyeen Aayadahayagii, markaasuu Allaah u halligay duntuubtoodii darteed. Oo Allaah Ciqaabkiisu wuu daran yahay.

# 305

Ku dheh gaalada: Waa la idinka adkaan, oo la idinku soo kulmin wada jir Naar, oo ugu xun gogol la dhinac dhigo.

# 306

Xaqiiq waxaa idiinku jirtay calaamo labadii ciidammood ee ku kulantay (dagaalkii Badar): Koox u dagaallameysay Jidka Ilaahay darti, iyo tan kaloo gaal ahayd waxay u arkeen labo jibbaarkood tiro ahaan xagga aragtida isha (inkastoo ay ahaayeen seddex jibbaarkood). Oo Allaah wuxuu ku xoojiyaa taageeradiisa qofkuu doono. hubaal arrinkani waxaa ugu sugan cibrad kuwa aragtida dheer leh.

# 307

Jaceylka waxyaalaha naftu rabto, oo leh haween, wiilal, iyo kayd badan oo dahab iyo qalin ah iyo fardo laylan oo qurxoon iyo xoolo iyo dhul si fiican u beeran baa loo qurxiyey dadka. Kaasi waa sahayda nolosha adduunkan; oo Allaah agtiisa baa noqosho wanaagsan leh.

# 308

Dheh: Ma idiin sheegaa waxa ka fiican waxyaalahani? Waxay leeyhiin kuwaa iska jira (xumaha) - beero Rabbigood agtiis ah ay hoostoodu qulqulaan wabiyo, iyagoo ku dhex waaraya, iyo afooyin daahir ah iyo raalli ahaansho xag Ilaahay ah. Oo Allaah wuu Arkaa Addoomihiisa.

# 309

Kuwaa yidhaahda: Rabbigayow! Hubaal innagu waanu rumeysannahay (Xaqa), ee noo dhaaf dunuubtayada, oo naga dhowr cadaab Naar.

# 310

Sabrayaasha iyo run sheegga, iyo daacadda iyo kuwa si fiican (oo deeqsinnimo leh) wax u bixiya, iyo kuwa weydiista dambi dhaaf waqtiyada aroorta hore ah (waqtiga suxuurashada).

# 311

Allaah wuxuu marag ka yahay inuusan jirin ilaah (xaq lagu caabudo) aan Isaga ahayn, oo malaa’igtu (sidoo kale bay ka marag kacaan) iyo kuwa cilmiga lehba; Wuxuu ku dhaqaa uunkiisa si caddaalad ah. Ma jiro Ilaah aan Isaga ahayn, waa Adkaadaha, Fal iyo odhaah samaha ah.

# 312

Hubaal, Diinta Xaqa ahi Allaah agtiisa waa Islaamka. Oo kuwii la siiyey Kitaabka (Yuhuudda iyo Nasaarada) isma ay khilaafin waxaan ahayn intii uu u yimid cilmiga xasad dhexdooda ah darti. Oo qofkii ku gaalooba Aayadaha Ilaahay, haddaba hubaal Allaah waa degdeg xisaabtiisu dhaqso ah.

# 313

Haddiise ay kula doodaan dheh: Waxaan anigu isugu dhiibay si dhan Allaah, waana sidaas qofkii I raaca. Oo ku dheh kuwa la siiyey Kitaabka (Yuhuudda iyo Nasaarada) iyo kuwa ah mushrikiinta: Miyaad isdhiibeysaan?[^3] Haddaba hadday is dhiibaan, markaa runtii waa hanuunsan yihiin; haddiise ay dhabarka jeediyaan, haddaba waxaa ku saaran uun gaarsiinta Dhambaalka lagula soo diray; oo Allaah wuu arkaa addoomahiisa.

[^3]: Marba haddii ay is dhiibaan, dadka ehlu kitaabka waxaa loo dhowraa xuquuqdooda iyo sharaftooda inkastoo ay jirto diiddadooda islaamka, waase inay bixiyaan jizyo halkii sakada iyo difaaca laga rabo muslimiinta. Kaddib waxaa mas’uul ka ah ilaalintooda dawladda Islaamka.

# 314

Hubaal kuwa ku gaalooba Aayadaha Ilaahay, oo ku dila Nabiyada xaq darro, oo dila kuwa amra caddaaladda ee dadka ka mid ah[^4]. Ugu bishaaree cadaab aad u xanuun badan.

[^4]: Waxaa la weydiiyey Nabiga s.c.w. yaa dadka ugu cadaab daran Maalinta Qiyaamaha. Wuxuu yidhi: Qof dilay Nabi ama dilay qof faraya wanaag oo ka reebaya xumaan. W.w. Ibnu Abii Xaatim.

# 315

Kuwaas weeye kuwa ay acmaashoodu ku noqon baabba’a adduunkan iyo Aakhiradaba, oo ma leh wax u soo gargaara.

# 316

Miyaadan u fiirsan kuwaa (Yuhuudda ah) ee la siiyey qayb ka mid ah Kitaabka (Towraadda)? waxaa loogu baaqaa Kitaabka Ilaahay si uu u kala xukumo dhexdooda, markaas bay qaar ka mid ah dhabarka jeediyaan, oo siibtaan.

# 317

Waxaa arrinkani ugu wacan inay yidhaahdaan: Naarta nama taaban doonto waxaan aheyn maalmo tirsan. Oo waxaa ku hoda diintooda waxay been abuurteen.

# 318

Ee sidee bay ahaan marka aan isugu soo kulminno dhammaantood Maalin aan shaki ku jirin, oo naf walba loogu oofiyo si dhan waxay kasbatay iyagoo aan lagu gardarroon doonin?

# 319

Dheh: Allahayow! Kan Boqortooyada (runta ah) iska lahow, Waxaad siisaa boqortooyada midka aad doonto, oo ka qaaddaa boqortooyada midka aad doonto, oo waxaad kor yeeshaa midka aad doonto, oo hoos yeeshaa midka aad doonto. Gacantaada buu ku jiraa khayrku. Hubaal Adiga baa wax kasta Kara oo awood ku dul leh.

# 320

Waxaad ka yeeshaa habeenka inuu dhex galo maalinta, oo ka yeeshaa maalinta inay dhex gasho habeenka, oo ka soo saartaa wax nool wax dhintay, oo ka soo saartaa wax dhintay wax nool[^5]. Oo Waxaad arzaaqdaa midka aad doonto xisaab la’aan.

[^5]: Mufasiriinta qaarkood waxay tusaale ugu soo qaateen Aayaddan ka soo bixidda shimbirka yar ukunta, iyo ukunta oo ka soo baxdo digaagadda.

# 321

Yeysan mu’miniintu ka dhigan gaalada gacallo halkii mu’miniinta, oo qofkii sidani fala, kama heli doono wax (gargaar ah) xagga Ilaahay, inaad sidaa isaga ilaalisaan mooyaane dhib xaggooda idiinka yimaada [^6]. Oo Allaah wuxuu idiinka digaa Naftiisa[^7], oo waa xagga Allaah meel noqodka dambe.

[^6]: Haddii uu mu’minku ka baqo dhibaato ka soo gaarta cadow, waxaa u bannaan inuu iska yeelo inuu ku waafaqsan yahay cadowga waxa ay ku qasbayaan maadaama qalbigiisa iyo niyaddiisa ku lahayn wax saameyn ah.

[^7]: Nabigu s.c.w. wuxuu yidhi: Ma jiro axad ka qiiro badan Allaah, sidaas daraadeed buu u xaaraanshay zinada, mana jiro axad ka jecel Allaah in la ammaano oo loo xamdi iyo mahad naqo”.

# 322

Dheh: Haddaad qarisaan waxa ku jira laabahiinna ama muujisaan, Allaah wuu ogsoon yahay, oo wuxuu ogsoon yahay waxa jira samooyinka iyo waxa jira arlada. Oo Allaah wax walba wuu Karaa.

# 323

Maalinta naf waliba heli waxa khayr ay fashay oo la hor keeno iyo waxa xume ay fashay, waxay jeclaan in dhexdooda iyada iyo xumahaa ay ahaan lahayd geeddi aad iyo aad u fog. Oo Allaah wuxuu idiinka digi
 Naftiisa (Ciqaabkiisa). Oo Alle waa u Turid iyo Naxariis Badan yahay addoomahiisa.

# 324

(Nabi Muxammadow) dheh: Haddaad Allaah jeceshihiin, haddaba i soo raaca, Allaah baa idin jeclaan oo idiin dhaafi dunuubtiinna. Oo Allaah waa Dambi Dhaaf Badane, Naxariis Badan.

# 325

Dheh: Adeeca Allaah iyo Rasuulka (Muxammad). Haddiise ay dhabarka jeediyaan, hubaal Allaah ma jecla gaalada.

# 326

Hubaal Allaah wuxuu ka doortay Aadam iyo Nuux iyo reer Ibraahiim iyo reer Cimraanba ummadaha dhan dushood.

# 327

Durriyad qaarkoodba ka yimid qaar, oo Allaah waa wax kasta Maqle,wax kasta Og.

# 328

Waa tii ay marwadii Cimraan tidhi: Rabbiyow! Waxaan anigu hubaal kuu nadar galay in waxa ku jira uurkayga uu u madax bannaanaado (cibaadadaada) ee iga aqbal. Hubaal waxaad Adigu tahay wax kasta Maqlaha, wax kasta Ogsoon.

# 329

Markiise ay dhashay waxay tidhi: Rabbiyow! Hubaal waxaan dhalay ilmo dheddig ah, oo Allaah wuu ka ogaa (cid kale oo dhan) waxa ay dhashay – oo labku ma aha la mid dheddiga, oo waxaan u bixiyey Maryam[^8], oo waxaan kaa magan gelinayaa iyada iyo durriyaddeedaba Shaydaanka la fogeeyay.

[^8]: Nabigu s.c.w. wuxuu yidhi: Waxaa u khayr badan haweenka caalamka afar: Maryama binti Cimraan, Aasiya marwadii Fircoon, Khadiija binti Khuwaylid, iyo Faadimah binti Rasuulilaah.

# 330

Markaasuu Rabbigeed ka aqbalay aqbal wanaagsan, oo ka yeelay inay korto koritaan wanaagsan, oo u dhiibay xilka daryeelkeeda Zakariya. Mar kasta oo uu Zakariya ugu soo galo Mixraabka (si uu u arko) wuxuu ka helaa agteeda riziq. Wuxuu yidhi: Maryameey: Xaggee bay waxakani kaaga yimaadaan? Waxay tidhi: Waa xag Ilaahay. Hubaal Allaah wuxuu u arsaaqaa qofkuu doono xisaab la’aan.

# 331

Halkaas buu Zakariya ku baryey Rabbigii, wuxuu yidhi: Rabbiyow! Iga sii Xaggaaga ubad wanaagsan. Hubaal Waxaad tahay Maqlaha baryada.

# 332

Markaas bay malaa’igtu u dhawaaqday isagoo taagan oo ku tukanaya Mixraabka: in Allaah uu kuugu bishaaraynayo Yaxyaa oo rumeynaya Eray xagga Ilaahay ah oo sharaf leh oo dhowrsoon oo Nabi ah ka mid ah kuwa wanaagsan.

# 333

(Zakariya) wuxuu yidhi: Rabbiyow! Sidee baan u lahaan wiil (ii dhasha) , anigoo da' noqday, oo haweentaydu waa ma dhaleys? Wuxuu yidhi: Sidaas buu Allaah u falaa wuxuu doono.

# 334

Wuxuu yidhi: Rabbbiyow! Ii yeel calaamo. Wuxuu yidhi: Calaamaddaadu waa inaadan la hadlin dadka saddex maalmood tilmaamo ma’ahee. Oo xus Rabbigaa wax badan oo xurmo weynee oo huf galab iyo subaxba.

# 335

Oo waa tii malaa’igtu tidhi: Maryameey! Hubaal Allaah wuu ku doortay oo ku daahiriyey, oo kaa doortay dumarka caalamka.

# 336

Maryameey! U joogtee daacadda Rabbigaa, oo sujuud, oo la rukuuc kuwa rakuuca.

# 337

Kani waa wax ka mid ah wararka waxa aan muuqan ee Ghaybka ah ee aanu kuu waxyoonno, oo lama aadan joogin markay qallamadooda tuuranayeen (si ay go’aan uga gaaraan) kooda kafaala qaadaya Maryam; oo adigu lama aadan joogin markay isla doodayeen.

# 338

Waa tii malaa’igtu tidhi: Maryameey! Allaah wuxuu kuugu bishaaraynayaa Erey ka yimid Xaggiisa, oo magaciisu yahay Al-Masiix, Ciisaa, ibnu Maryam, oo ku leh sharaf adduunkan iyo aakhiradaba, oo ka mid ah kuwaa la soo dhoweeyo.

# 339

Oo wuxuu la hadli dadka isagoo ilmo dhashay ah oo dhabta saaran iyo isagoo gar madoobe ah, oo (ahaan) mid ka mid ah kuwa wanaagsan.

# 340

Waxay tidhi: Rabbiyow! Sidee baan u lahaan wiil (ii dhasha) isagoo aanu nin i taaban? Wuxuu yidhi: Sidaas oy tahay, Allaah wuxuu abuuraa wuxuu doono. Marka uu arrin gooyo wuxuu uun ku yidhaahdaa Ahow, markaa waaba yahay.

# 341

Oo Wuxuu bari qoraalka iyo Xikmadda iyo Towraadda iyo Injiilka.

# 342

Oo (ka dhigi) Rasuul loo diro ilmaha Israa’iil: Inaan idiin la imid Calaamo xagga Rabbigiin ah, inaan idiinka gooyo dhoobada wax sida muuqaal shimbir leh, markaasaan afuufaa oo wuxuu noqdaa shimibir Idanka Ilaahay. Oo waxaan bogsiiyaa indhoolaha iyo baraslaha, oo soo nooleeyaa meytida Idanka Ilaahay, oo waxaan wax idiinka sheegaa waxaad cunaysaan iyo waxaad ku kaydsanaysaan guryihiinna. Hubaal arrinkani waxaa idiinku sugan xaqiiq calaamo, haddaad tihiin mu'miniin.

# 343

Iyo xaqiijiye ahaan waxa hortayda ah ee Towraadda, iyo inaan idiin xalaaleeyo qaar ka mid ah waxa la idinka xaaraameeyey, oo waxaan idiin la imid calaamo xagga Rabbigiin ah. Ee dhowra (xilka uu idin saaray) Allaah oo i Adeeca.

# 344

Hubaal Allaah waa Rabbigay iyo Rabbigiinba, ee caabuda Isagoo Keliya, waa kane Jidka Toosan.

# 345

Markiise uu Ciise ka dareemay gaalnimo xaggooda, wuxuu yidhi: Yaa iigu gargaari xagga (Jidka) Ilaahay? Xertii waxay yidhaahdeen: Annagaa ah gargaarayaasha (Jidka) Ilaahay; waxaanu rumeysannahay Allaah, oo marag ka ahow inaanu nahay Muslimiin.

# 346

Rabbigayow! Waxaanu rumeysannahay waxa aad soo dejisey oo waxyi ah, oo raacnaa Rasuulka, ee nagu qor la jirka markhaatiyada.

# 347

Oo tab ayey dhigeen, oo Allaah (sidoo kale) tab ayuu dhigay. Oo Allaah baa ah Kan ugu wanaagsan inta wax tabeysa.

# 348

Oo waa tii Allaah yidhi: Ciisow! Waan ku oofsanayaa (seexin) oo kuu soo kor yeelayaa Xaggeyga (jidh iyo ruuxba), oo kaa daahirin gaalada, oo ka yeeli kuwa kugu raaca (Towxiidka) kuwa ka sarreeya (xujo ahaan) kuwa gaalooba tan iyo Maalinta Qiyaamaha. Markaas waa Xaggeyga meel noqodkiinna, oo waan idiin kala garsoori dhexdiinna waxaad isku khilaafteen.

# 349

Markaa ma kuwa Xaqa diida, waxaan cadaabi cadaab daran adduunkan iyo Aakhiradaba, oo ma leh wax u soo gargaara (Aakhirada oo u shafeeca).

# 350

Ma kuwase (Xaqa)rumeysan ee samaha fala, wuxuu u oofin abaalgudyadooda oo dhan.Oo Allaah ma jecla gar diidka.

# 351

Kan baan kuu akhrinnaa ee ka mid ah Aayadaha iyo waanada xikmadda ah.

# 352

Hubaal mataalka Ciise xagga Ilaahay waa sida mataalka Aadam. Wuxuu ka abuuray ciid, markaasuu ku yidhi: Ahow, oo wuu ahaaday.

# 353

(Kani) waa Xaq ka yimid Rabbigaa, ee ha ka mid noqon shaki qabeenka.

# 354

Qofkii se kaala dooda arrinkan kaddib waxa kuu yimid oo cilmi ah, kolkaa dheh: Kaalaya, aan u yeerno wiilasheenna iyo wiilashiinna, iyo dumarkayaga iyo dumarkiinna iyo kuwa dad noo xiga iyo kuwa dad idiin xiga, markaas aan baryootanno, inay Nacaladda Ilaahay ku dhacdo kuwa ah beenalayaasha.

# 355

Hubaal kani dhabtii waa faallada runta ah, oo ma jiro ilaah aan ahayn Allaah. Oo Allaah waa Adkaadaha, Xakiimka ah.

# 356

Haddiise ay dhabarka jeediyaan, haddaba hubaal Allaah wuu ogsoon yahay kuwa wax fasahaadiya.

# 357

Dheh: ehlul Kitaabow (Yuhuud iyo Nasaaroy)! U kaalaya Kelmed aan u simannahay ee noo dhaxeysa innaga iyo idinkaba, inaynaan caabudin axadna Allaah maahee, iyo inaynaan la wadaajin (cibaadada) waxba, iyo (inaan) qaarkeen ka dhigan qaar kale rabbiyo ay la barbar caabudaan Allaah. Haddiise ay dhabarka jeediyaan, markaa dhaha: Ka markhaati ahaada inaan innagu nahay Muslimiin.

# 358

Ehlul Kitaabow (Yuhuud iyo Nasaaroy)! Maxaad uga doodeysaan arrinka Ibraahiim, oo lamaba soo dejin Towraadda iyo Injiilka isaga kaddib maahee? Ee miyeydaan haddaba wax fahmeyn?

# 359

Bal eega! Idinka weeye kuwa ku dooday waxa aad aqoon u lahaydeen, Ee maxaad haddaba uga doodaysaan wax aydaan aqoon u lahayn? Oo Allaah baa ogsoon, idinkuse ma ogidin.

# 360

Ma uu ahayn Ibraahiim Yuhuudi ama Nasraani midkoodna[^9], laakiinse wuxuu ahaa toosane, Muslim ah, oo kama uu mid aheyn mushrikiinta.

[^9]: Labada qoloba ee Yuhuudda iyo Nassarada (Kirishtaanka) waxay sheegteen in Ibraahiim uu ka mid yahay xisbigooda, markaasuu Ilaahay ugu jawaab celiyey in Ibraahiim uu ahaa iyaga hortood.

# 361

Hubaal kuwa u xiga Ibraahiim dadka waa kuwaa raacay, iyo Nabigaan iyo kuwa rumeysan. Oo Allaah waa Gargaaraha mu’miniinta.

# 362

Qayb ka mid ah Ehlul Kitaabka (Yuhuudda iyo Nasaarada) waxay jecel yihiin inay idin lumiyaan. Mase lumiyaan waxaan aheyn nafahooda, oo ma dareensana.

# 363

(Ehlul Kitaabow (Yuhuud iyo Nasaaroy)! Maxaad u diideysaan Aayadaha Ilaahay idinkoo markhaati ka ah?

# 364

Ehlul-Kitaabow (Yuhuud iyo Nasaaroy)! Maxaad ugu dheeheysaan xaqa baadilka, oo u qarisaan xaqa idinkoo ogsoon?

# 365

Oo koox ka mid ah ehlul- Kitaabka (Yuhuudda) waxay yidhaahdaan: Rumeeya waxa lagu soo dejiey oo waxyi ah kuwaa rumeysan gelinka hore ee maalinta, oo diida aakhirkeeda, bal in ay ka soo noqdaan (diintooda)[^10].

[^10]: Xagga kuwa idin la diinta ah (Yuhuudda iyo Nasaarada) si ayan u gelin diinta islaamka, xagga muslmiintana horay idinla diinta ahaa si uu daciifo iimaankooda oo ugu soo laabtaan gaalnimada

# 366

Oo ha aaminina cid aan aheyn kan isagu raaca diintiinna. Dheh: Hubaal hanuunka (xaqa ah) waa hanuunka Ilaahay (Islaamka), (oo ma xasdeysaan) si aan cidna loo siin (cilmi) la mid ah kan la idin siiyey, ama si ayan idinkula doodin Rabbigiin horti. Dheh: Hubaal fadli oo dhan wuxuu ku jiraa Gacanta Ilaahay;Wuxuu siiyaa kuu doono. Oo Allaah waa Deeq Ballaarane, wax kasta Ogsoon.

# 367

Wuxuu u doortaa Naxariistiisa kuu doono. Oo Allaah waa Rabbiga Fadliga Weyn.

# 368

Oo waxaa ka mid ah ehlul-Kitaabka (Yuhuudda) mid haddaad ku aaminto maal tuuran kuu oofin isagii oo dhan; oo waxaa ka mid ah mid haddaad ku aaminto hal Diinnaar aan dib kuugu gudeyn inaad kor joogto ma’ahee adigoo dalbaya, waxaa arrinkani ugu wacan inay yidhaahdaan: Ma jirto korkeenna xagga kuwa aan aqoonta lahayn wax jid ah (nalagu eedeeyo)[^11]; oo waxay Allaah ka sheegaan been iyagoo og.

[^11]: Yuhuudda uma arkaan dambi inay khiyaameeyaan ama been u shegaan dadka aan iyaga ahayn ama mushrik.

# 369

Haayoo, qofkii oofiya ballankiisa oo iska jira (xumaha) haddaba hubaal Allaah wuu jecel yahay kuwa iska jira xumaha.

# 370

Hubaal kuwa ku iibsada Axdiga Ilaahay[^12] iyo dhaarahooda qiimo yar, kuwaas kuma laha wax saami ah Aakhirada. Oo Allaah lama hadlayo, mana eegayo Maalinta Qiyaamaha, mana daahirinayo, oo waxay leeyihiin cadaab aad u xanuun badan.

[^12]: Waxa loola jeedaa cahidga Allaah ama Qur’aanka..Nabigu s.c.w. wuxuu yidhi:

    Qofkii ku goosta maal qof Muslim ah xaq darro isagoo dhaar ku mari, wuxuu la kulmi Allaah oo u cadheysan”w.w. Axmad

# 371

Oo hubaal waxaa ka mid ah qaar ku weecsha carrabyadooda Kitaabka (Towraadda) si aad u mooddaan inuu ka mid yahay Kitaabka, isagoon ka mid ahayn Kitaabka, oo waxay yidhaahdaan: wuxuu ka yimid Xagga Ilaahay; isagoo aan ka iman xagga Ilaahay, oo waxay ka sheegaan Allaah been iyagoo ogsoon.

# 372

Kuma habboona qof inuu Allaah siiyo Kitaab iyo Xukun iyo Nabinnimo, markaas uu ku yidhaahda dadka: Ii noqda addoommo halkii Allaah; Laakiinse (halkii taa wuxuu yidhaahdaa): Ahaada caabudayaal Rabbi, Kitaabka aad bareysaan dartiis, iyo waxaad akhrinaysaan.

# 373

Oo idinma amrayo inaad ka dhigataan malaa’igta iyo Nabiyada rabbiyo, ma wuxuu idin amrayaa gaalnimo intaad Muslimiin noqoteen kaddib?

# 374

Oo waa tii uu Allaah ka qaaday Nabiyada ballan adag[^13]: waxaan idin siiyoba ee Kitaab iyo Xikmad ah, oo markaas idiin yimaado Rasuul xaqiijinaya waxaad haysataan, waa inaad rumeysaan oo waa inaad u gargaartaan; Wuxuu yidhi: Ma qireysaan oo ma qaadaneysaan wacadkay (arrinkan)? Waxay yidhaahdeen: Waanu qirsannahay. Wuxuu yidhi: Haddaba markhaati ka ahaada; Aniguna (sidoo kale) waxaan ahay la jirkiin mid ka mid ah markhaatiyada.

[^13]: Anbiyadii Ilaahay waxay ballan kula galeen Ilaahay in haddii uu yimaado Rasuul magaciisu yahay Muxammad ay rumeyn doonaan oo u gargaari doonaan., ballantoodaasina waxay sidoo kale saaran tahay ummadahooda.

# 375

Ee qofkii dhabarka jeediya arrinkani kaddib,kuwan weeye kuwa ah caasiyaasha.

# 376

Oo ma waxaan ahayn diinta Ilaahay bay rabaan (inay raacaan), Isagoo ay u hoggaansan yihiin waxa jira oo dhan samooyinka iyo arlada, oggolaan ama sandulleba, oo Xaggiisa baa loo soo celin.

# 377

Dheh: Waxaanu rumeysansannahay Allaah, iyo waxa nalagu soo dejiyey (ee waxyi ah), iyo waxa lagu soo dejiyey (waxyi ahaan) Ibraahiim iyo Ismaaciil iyo Isxaaq iyo Yacquub iyo (Nabiyadii ahaa) firkiisa iyo waxa laga siiyey Muuse iyo Ciise iyo Nabiyada xagga Rabbigood. Ma kala soocno midkoodna. Oo innagu Isaga ayaan isu dhiibnaa.

# 378

Oo qofkii doona waxaan aheyn Islaamka diin (iyo dhaqan) ahaan, marnaba lagama aqbali doono, oo wuxuu Aakhirada ka mid ahaan doonaa kuwa ku sugan khasaaraha.

# 379

Sidee buu Allaah u hanuunin qolo diidday (Xaqa) rumayntooda kaddib, iyo (kaddib) markay qireen in Rasuulku xaq yahay oo xujooyin cad ay u yimaadeen? Oo Allaah ma hanuuniyo dadka gar diidka ah.

# 380

Kuwaasi abaalkoodu waa inay korkooda ahaato Nacladda Ilaahay, iyo malaa\`igta iyo dadka oo dhan.

# 381

Iyagoo ku dhex waaraya, cadaabka lagama khafiifinayo, oo lama siinayo nafis.

# 382

Marka laga reebo kuwa toobad keena (xumo falkooda) kaddib oo wanaagsanaa- da. haddaba hubaal Allaah waa Dambi Dhaaf Badane, Naxariis Badan.

# 383

Hubaal, kuwa Xaqa diida rumayntoodii kaddib, haddana kororsada iimaan darro, lagama aqbali doono toobadooda (ay sheegtaan), oo waa kuwan kuwa lunsan.

# 384

Hubaal, kuwa (Xaqa) diida oo dhinta iyagoo gaalo ah, lagama aqbali doono midkoodna dhulka muggi oo dahab ah walow uu u isku furto. Kuwan weeye kuwa mudan doona cadaab aad u xanuun badan, oo ma heli doonaan wax u soo gargaara.

# 385

Marnaba ma haleeli doontaan ajarka wanaagsan (ee lagu muto Jannada) jeer aad bixisaan wax ka mid ah waxaad jeceshihiin; oo wax kastoo aad bixisaan, hubaal Allaah waa uu Ogsoon yahay.

# 386

Cunto oo dhan xalaal bay u ahayd Ilmahii Israa\`iil, wixii uu Israa\`iil (Nabi Yacquub) ka xaaraameeyay naftiisa maahee intii aan la soo dejin Towraadda [^14]. Dheh: Keena haddaba Tawraadda oo Akhriya, haddaad tihiin run sheegayaal.

[^14]: Kaddib soo degitaanka Towraadda waxaa laga xaaraanshay cunitaanka qaar ka mid ah noocyada cuntada, ciqaab ahaan dambiyadoodii, magacyada waxaasi laga xaaraanshayna waxay ku qoran yihiin Towraadda eeg suuradda An-Nisaa Aayadda 160 iyo Suuradda Al-Ancaam Aayadda 146.

# 387

Haddaba qofkii ka been sheega Allaah intaa kaddib, kuwan weeye kuwa ah gar ma qaatayaasha.

# 388

Dheh: Run buu sheegay Allaah; ee raaca diinta Ibraahiim, toosnihii, oo kama mid aheyn mushrikiinta.

# 389

Hubaal gurigii ugu horreeyay ee loogu cayyimay dadka (cibaado) xaqiiq waa midka ku yaal Bakka[^15], barakaysan, ee u ah hanuun ummadaha[^16].

[^15]: Ehlu kitaabka waxay yidhaahdeen Beydkii ugu horreeyey ee loo cayimay cibaadada waa kan ku yaal Baytul Maqdas, markaasuu Ilaahay u jawaabay. Abuu Dar a.k.r. waxaa laga soo weriyey inuu yidhi: Waxaan idhi: Rasuul Allow, Masjidkee u horreeyey masaajidda? Wuxuu yidhi: Masjidka xurmadda badan ee Makkah, waxaan idhi: Yaa ku xiga? Wuxuu yidhi: Masjidka Al-Aqsaa ee Qudus. Waxaan idhi: Yaa ku xiga? Wuxuu yidhi: Meeshii salaad kugu haleeshaba ku tuko dhammaan dhulka waa masaajide. W.w. Axmad.

[^16]: Eeg suuradda Al-Baqara Aayadda 125.

# 390

Waxaa ku dhex yaaal calaamooyin cad, (sida) Maqaamkii Ibraahiim; oo qofkii soo gala wuxuu ahaan aamin. Oo u xajinta beydka waa xil saaran dadka dar Ilaahay, (waa xil saaran) qof kasta oo kara inuu u socdaalo xaggeeda[^17], oo qofkii beeniya, haddaba hubaal Allaah wuu ka kaaftoon yahay uunanka.

[^17]: Qofkii awooda ee haysta sahay iyo gaadiid uu ku tago Xajka, ee isagu caafimaad qaba oo safarku aamin yahay ugana soo tagay masaariif ku filan reerkiisa.

# 391

Dheh: ehlul Kitaabow (Yuhuud iyo Nasaaroy)! Maxaad u diideysaan Aayadaha Ilaahay? Oo Allaah wuu u jeedaa waxa aad fashaan?

# 392

Dheh: Ehlul-Kitaabow (Yuhuud iyo Nasaaroy)! Maxaad uga hor istaagtaan Jidka Ilaahay kan rumeysan? Waxaad rabtaan (inaad ka dhigtaan) mid qalloocan, idinkoo marag ka ah? Oo Allaah ma mooga waxa aad fashaan.

# 393

Mu’miniintoy! Haddaad adeecdaan qaar ka mid ah kuwa la siiyay (hortiin) Kitaabka (waa Yuhuudda iyo Nasaarada), Waxay dib idiinku celin gaalo ahaan iimankiinna kaddib.

# 394

Sidee baa se u gaaloobeysaan idinkoo ah kuwa loo akhriyo Aayadaha Ilaahay, oo uu idinku jiro Rasuulkiisa? Oo qofkii si sugan u qabsada Allaah, waxaa run ahaan lagu hanuuniyey Jid Toosan (Islaamka).

# 395

Mu’miniintoy! Dhowra ( xilka uu idin saaray) Allaah, ka dhowrsiga uu mudan yahay, oo ha dhimannina idinkoo aan aheyn Muslimiin (kuwo u hoggaansan Allaah).

# 396

Oo si sugan u qabsada Axdiga Ilaahay (Islaamka) dhammaantiin, oo ha qaybsami- na, oo xusuusta Nicmadda Ilaahay dushiin- na, waa tii idinkoo col isu ah, markaa isu furay quluubtiinna, ee aad Nicamaddiisa darteed ku noqoteen walaalo (is jecel); oo waxaad qarka u saarnaydeen bohol Naar ah (khilaaf iyo dagaal sokeeye), markaasuu idinka badbaadshay. Sidaas buu Allaah idiinku caddeeyaa Aayadihiisa, bal inaad hanuuntaan.

# 397

Oo ha idinka mid ahaato koox ku baaq- da khayrka, oo amarta samaha oo reebta xumaha. Oo kuwan weeye kuwa liibaani.

# 398

Oo ha noqonnina sida kuwa kala qaybsamay oo iskhilaafay kaddib marka xujooyinka cad ay u yimaadeen. Oo kuwan weeye kuwa mudan cadaab aad u daran.

# 399

Maalinta marka wajiyo (qaar) ay caddaan, oo wejiyo (qaarna) ay madoobaan; marka ma kuwa ay wajiyadoodu madoobaadaan: Ma waxaad gaalowdeen Iimaankiinnii kaddib? Ee dha- dhamiya cadaabka gaalnimadiinnii darteed

# 400

Kuwase ay wajiyadoodu caddaadaan, waxay dhex ahaan Naxariista Ilaahay (Jannada), iyagoo ku dhex waari.

# 401

Kuwani waa Aayadaha Ilaahay ee aan kuugu akhrinno (Nabi Muxammadow) xaq, oo Allaah lama doono wax gardarro ah uunanka.

# 402

Oo Allaah baa leh waxa jira samooyinka iyo waxa jira arlada. Oo xagga Allaah bay umuurahoo dhan u noqdaan.

# 403

Waxaad tihiin tan u khayr badan ummadaha ee loo soo saaray dadka; Waxaad amartaan samaha, oo aad reebtaan xumaha, oo rumeysan tihiin Allaah. oo hadday ehlul Kitaabku rumeyn lahaayeen, waxay u ahaan laheyd wax u khayr badan iyaga; waxaa ka mid ah qaar mu'miniin ah (oo islaamay), oo badankoodu waa caasiyaal.

# 404

Idiinma geysan doonaan sinnaba wax waxyeello ah, dhib yar maahee; oo hadday idin la dagaallamaan dhabarkay idiin jeedin, markaas looma gargaari doono.

# 405

Dulli baa la raacshay dushooda meel kastoo laga helo (marka ma leh awood iyo magan gelyo), waxaan aheyn marka ay ku hoos jiraan axdi (magan) xagga Ilaahay ah, ama axdi (magan) xagga dadka ah (iyagoo bixin jizyo);oo waxay noqdeen kuwo mudan Cadho xag Ilaahay ah, oo dar xumo baa la saaraay korkooda. Arrinkani waxaa ugu wacan inay diidayeen Aayadaha Ilaahay oo ku dilayeen Nabiyadii xaq darro. Arrinkani waxaa ugu wacan inay caasiyeen oo xadgudbeen.

# 406

Ma aha isku wada mid; waxaa ka mid ah ehlul Kitaabka koox toosan[^18]; waxay akhriyaan Aayadaha Ilaahay waqtiyada habeenka, oo way u sujuudaan.

[^18]: Waa ehlu kitaabkii islaamay.

# 407

Waxay rumeysan yihiin Allaah iyo Maalinta Dambeysa (Aakhiro); oo waxay amraan samaha oo reebaan xumaha[^19]; oo waxay iskula tartamaan u degdegidda camallada khayrka, oo kuwani waxay ka mid yihiin kuwa wanaagsan.

[^19]: Nabigu s.c.w. wuxuu yidhi: Allaah baan ku dhaartee wanaaggaad amreysaan oo xumaantaad reebeysaan, ama wuxuu Allaah idiin soo diri ciqaab Xaggiisa ah, markaas baad baryeysaan mase idinka aqbalayo baryada.”

# 408

Oo wax waliba oo khayr ah ay falaan lagama dayrin doono abaalkooda; oo Allaah wuu Og yahay kuwa iska jira (xumaha).

# 409

(Ma xagga) kuwa (Xaqa) diida, hubaal wax ugama tari doonaan maalkooda iyo awlaaddoodu midna xagga Ilaahay. Oo waa kuwan ehlu Naarka, iyagoo ku dhex waari.

# 410

Mataalka waxa ay ku bixiyaan nolosha adduunkan waa sida dabayl aad u qabow oo ku dhacda abuurka beer qolo gef u geystay nafahooda, oo baabbi’isa. Oo Allaah ma uusan ku gardarroon, laakiinse iyagaa nafahooda u gefey.

# 411

Mu’miniintoy! Ha ka dhigannina saaxiibbo hoose (gacallo, idinkoo la wadaagaya sirahiinna) kuwo kale aan idinka idin ka mid ahayn (Yuhuudda, Nasaarada iyo munaafiqiinta), oo aan ka gaabsanayn inay dhibaato idiin geystaan. Waxay jecel yihiin waxa idin dhiba. Necbaan cad waxay horayba uga soo muuq baxday afafkooda, oo waxay laabahoodu qarsadaan baa weliba ka sii weyn. Xaqiiq waxaan idiin caddeynay Aayadaha haddaad garowsaneysaan.

# 412

Eeg! Idinka baa jeclaada iyaga (qaraabo ahaan darteed iyo muujintooda saaxiibtinnimo dusha ah xaggiinna), halka ay iyagu idin jecleyn (oo idinku colaadiyaan diintiinna darteed), oo waxaad rumeysan tihiin Kutubta Ilaahay oo dhan (Towraadda, Injiilka, halka ay ku gaaloobaan Qur’aanka). Oo markay idinla kulmaan waxay yidhaahdaan: Waanu rumeysannahay. Markase ay yihiin keligood, waxay qaniinaan foodaha farahooda ciil ay idiin qabaan awgii. Dheh: U dhinta ciilkiinna. Hubaal, Allaah waa Ogsoon yahay waxa ku jira laabaha.

# 413

Hadday idin haleesho wanaag, waa ay murugo gelisaa, oo hadday idinku dhacdo xumaani way ku farxaan. Haddiise aad samir yeelataan oo aad iska jirtaan (xumaha), tabtooda wax dhib ah haba yaraatee idiin ma geysan doonto. hubaal Allaah wuu koobaa waxay falaan.

# 414

Oo waa tii aad (Nabi Muxammadow) ka jarmaadday goor aroor hore ah ehelkaaga si aad u dejiso mu’miniinta fariisimo si ay u dagaal galaan[^20] Oo Allaah waa wax kasta Maqle, wax kasta Ogsoon.

[^20]: Dhacdadan waxay dhacday duullaankii Uxud sannadkii seddexaad ee hijrada sida ay sheegeen taariikhyahannada.

# 415

Markii labo kooxood oo idinka mid ah goosteen inay cabsi muujiyaan[^21], oo Allaah baa ahaa Gargaaraha labadoodaba.oo waa inay Allaah isku halleeyaan oo tala saartaan mu’miniintu.

[^21]: Waxay ahaayeen Banuu Salama oo qabiilka Khazraj ah, iyo Banuu Xaaritha oo qabiilka Aws ah, oo labadaba ka tirsanaa Muslimiinta.

# 416

Oo wuxuu xaqiiq Allaah idiinku gargaaray dagaalkii Badar idinkoo ahaa kuwo tabar yar. Ee dhowra (xilka uu idin saaray) Allaah, si aad u mahad naqdaan.

# 417

Waa tii aad ku lahayd mu’miniinta: Oo miyaanay idinku fillayn inuu Rabbigiin idinku taageero saddex kun oo ka mid ah malaa’gta oo la soo diray?

# 418

Haayoo, haddaad samir yeelataan oo aad iska ilaalisaan (xumaha), oo idinku yimaadaan iyagoo rooraya si degdeg ah, wuxuu Rabbigiin idinku taageeri shan kun oo malaa’ig ah, oo calaamadeysan.

# 419

Oo Allaah kama uu dhigin (arrintaas) waxaan ahayn war san oo la idin siiyo, iyo inay ku degto quluubtiinna. Oo guushu kama timaaddo waxaan aheyn xagga Ilaahay Adkaadaha, Xakiimka ah.

# 420

Si uu u baal gooyo qaar ka mid ah gaalada ama uu u dulleeyo, oo ay noqdaan iyagoo hungo ah[^22].

[^22]: Kaddib markii laga dilay gaalada toddobaatan ka mid ah madaxdooda, oo laga soo qafaashay toddobataan kale.

# 421

Waxba kaama gelin arrinka[^23], hadduu ugu soo noqonayo (si naxariis leh) ama ci- qaabayo, hubaal iyagu waa gar diid.

[^23]: Wuxuu Al Iimaam Al-Bukhaari ku xusay kitaabkiisa sababta soo degitaanka Aayaddan in Rasuulkii ilaahay uu Ilaahay ka baryey inuu badbaadiyo mushrikiinta qaarkood oo halaago inta kale.

# 422

Oo Allaah baa iska leh waxa jira samooyinka iyo waxa jira arlada. Wuxuu u dambi dhaafaa qofkuu doono, oo cadaabaa qofkuu doono. Oo Allaah waa Dambi Dhaaf Badane, Naxariis Badan.

# 423

Mu’miniintoy! Ha cunina Ribada idinkoo ka yeelaya labo laabyo la sii laab laabay, oo dhowra (xilka uu idin saaray) Allaah aad liibaantaane.

# 424

Oo iska jira Naarta loo diyaariyey gaalada.

# 425

Oo adeeca Allaah iyo Rasuulka (Nabi Muxammad), si la idiinku naxariisto.

# 426

Oo u degdega dambi dhaaf xagga Rabbigiin ah, iyo Beer, ballaceedu le'eg yahay samooyinka iyo arlada, loo diyaariyey kuwa iska ilaasha (xumaha).

# 427

Kuwa wax u bixiya (si wanaagsan) waqtiga ladnaanta iyo lurnaantaba, iyo kuwa liqa cadhadooda oo iska cafiya dadka. Oo Allaah wuxuu jecel yahay sama falayaasha.

# 428

Iyo kuwa markay falaan anshax xumo ama gef ka galaan nafahooda[^24], xusuusta Ilaahay, oo weydiista in laga dhaafo dambiyadooda; oo yaa dhaafa dambiyada aan aheyn Allaah, oo aan kas iyo ogaal ugu adkeysan waxa ay faleen.

[^24]: Waxaa loo jeedaa faaxishada dambiga weyn ee ciribta xun, cirib xumadiisana ku koobaney falaha oo keliya bal saameeysa dadka kale, sida zinada, xatooyada, ribada, waxaa se loola jeedaa dulminta nafta inaad fasho dunuub gef ah uu qofku ka galo naf ahaantiisa ha ahaado dambi yar ama mid weyn sida cabbitaanka khamriga, iwm.

# 429

Kuwani abaalgudkoodu waa dambi dhaaf xagga Rabbigood ah, iyo beero ay hoostoodu qulqulaan wabiyo, oo ay ku dhex waarayaan, oo wanaagsanaa abaalka kuwa camal san fasha.

# 430

Xaqiiq waxaa jiray tusaalooyin idinka hortiin, ee mara dhulka oo fiirsha sida ay ku dambeysey cidhibta beeniyayaasha.

# 431

Kanu waa hadal u cad dadka, waana u hanuun iyo waano ku socota kuwa iska ilaasha xumaha.

# 432

Oo ha ahaannina kuwo aan sugnaan, oo ha murugoonnina, oo idinkaa sarreyn haddaad tihiin mu’miniin.

# 433

Hadduu idinku soo gaaray dhaawac (Uxud), waxaa xaqiiq soo gaaray dhaawac la mid ah dadkaa (gaalada) ah; oo waxaan ugu keennaa maalmaha dadka dhexdood si moogaaleysi ah, oo waa si uu Allaah u muujiyo kuwa rumeysan, oo idiinka sameysto shuhado. Oo Allaah ma jecla gar ma qaatayaasha.

# 434

Oo waa si uu u daahiriyo kuwa (Xaqa) rumeysan oo u beelaan gaalada barakooyinka.

# 435

Mise ma waxaad mooddaan inaad gali jannada isagoon Allaah aan weli muujin kuwiinna aad u jihaada[^25] oo idinka mid ah, oo (sidoo kale) muujin kuwa samrayaasha ah?

[^25]: Jihaadku wuxuu leeyahay macnooyin badan b. Jihaadka waa dadaal lala yimaado oo kor loogu qaadayo islaamka ee lagu difaacayo muslimiinta t.La jihaadka nafta j. Ku bixinta maalka danaha islaamka iyo muslimiinta x. Jihaadka tiridda fasahaadka iyo oogidda xaqa. Nabigu s.c.w. wuxuu yidhi: Ha jeclaannina la kulanka cadowga, ee weydiista Allaah caafimaad, markaadse dagaal kula kulantaan cadowgiinna adkeysta oo ogaada in Jannadu tahay hooska seefaha.

# 436

Oo xaqiiq waxaad rabteen dhimashada ka hor intaydaan la kulmin. Oo xaqiiq waad aragteen idinkoo eegaya.

# 437

Oo Muxammad ma aha waxaan ahayn Rasuul, Waxaa xaqiiq tagay hortiis Rusul (badan). Ee hadduu dhinto[^26] ama la dilo ma waxaad dib ugu gaddooomi lahaydeen cirbihiinna? Oo qofkii dib ugu gaddoomaa cirbihiisa, waxba uma dhimi doono Allaah, Oo Allaah waa u abaal gudi doonaa mahad naqayaasha.

[^26]: Rasuulka ilaahay waa qof Aadmi ah uu soo diray Ilaahay Rusul hortiis. Qaarkood la dilay, qaarna u dhinteen jirrooyin, sidaas oo kale Nabigu sc.w. wuu dhiman sida Rusushii horeba. Dagaalkii Uxud waxaa faafay warka dilidda Nabiga s.c.w. warkaasoo qas iyo qalalaase geliyey muslimiiintii, heer muslmiinta qaarkood ay magan weydiisteen Abuu Sufyaan oo ahaa markaas odayga Quraysh. Munaafiqiintiina waxay yidhaahdeen haddii uu Muxammad ahaan lahaa Nabi lama dileen. Markaasuu Ilaahay soo dejiyey Aayaddan si uu dejiyo quluubta muslimiinta iyo jawaab celin ahaan wixii ay yidhaahdeen munaafiqiinta. (Saxiix Al- Bukhaari Baabka Jihaadk) Abuu Bakar a.k.r. wuxuu soo daliilsaday Aayaddan maalintii uu geeriyooday Nabiga s.c.w. si uu u dejiyo Cumar bin Al-Khaddaab iyo saxaabada qaarkood ee rumeysan waayey dhimashada Nabiga s.c.w. ( Saxiix Al- Bukhaari qaybta Taqwada Saxaabada).

# 438

Oo nafi ma dhimato Idanka Ilaahay ma\`ahee waqtiga waa la gooyey. Oo qofkii raba abaalka adduunyadan, Waxbaan ka siin, oo qofkii raba abaalka Aakhirada, waxbaan ka siin. Oo Waanu u abaal gudi doonnaa mahad naqayaasha.

# 439

Oo badanaa inta Nabi ee ay la dagaal galeen Rabbi yaqaanno tiro badan. Ee marnaba kuma ay qalbi jabin waxa ku soo gaaray jidka Ilaahay, kumana ay jilcin, ismana ay liidin. Oo Allaah wuu jecel yahay kuwa samirka badan.

# 440

Oo ma ahayn qowlkoodu waxaan aheyn inay yidhaahdeen: Rabbiyow! Noo dhaaf dambiyadayada, iyo ku xadgudubka arrinkayaga, oo noo sug cagahayaga, oo nooga gargaar dadkaa gaalada ah.

# 441

Markaasuu Allaah siiyey abaalka Adduunyadan iyo abaalka wanaagsan ee Akhirada. Oo Allaah wuxuu jecel yahay sama falayaasha.

# 442

Mu’miniintoy! Haddaad adeecdaan gaalada, waxay dib idiinku celin cirbihiinna, markaas waxaad soo guddoomi doontaan idinkoo khasaaro ku sugan[^27].

[^27]: Nabigu s.c.w. wuxuu yidhi: Anigu barii baan ka ahay muslim kasta oo ku nool gaalo dhexdood. Waxay yidhaahdeen: Rasuul Allow? Sidee? Wuxuu yidhi: Waa inay is arkin labadooda dab. W.w. Abuu Daawuud

# 443

Mayee! Allaah baa ah Gargaarihiin, Isaga baana u wanaagsan gargaarayaasha.

# 444

Waxaan ku tuuri doonnaa argagax quluubta kuwa (Xaqa) diida, sababta la wadaajintooda Allaah waxaas uusan u soo dejin wax xujo ah; oo hoygood waa Naarta. Oo wax xun oo baas waa hoyga gar ma qaatayaasha.

# 445

Oo xaqiiq Allaah wuxuu idiin oofiyey Ballankiisii, markaad ku leyseen (cadowgiinna) Idankiisa, ilaa markaad qalbi jabteen oo aad isku qabsateen arrinka, oo aad caasideen[^28] kaddib markuu idin tusiyey waxa aad jeceshihiin. Waxaa idinka mid ahaa qaar rabay adduunyadan, oo waxaa idinka mid ahaa qaar rabay Aakhirada. Markaas buu idinka jeediyey xaggeeda, si uu idiin imtixaano. Oo xaqiiq wuu idiin cafiyey. Oo Allaah wuu u Roon yahay mu\`miniinta.

[^28]: Ganayaashii wixii uu amray Nabiga s.c.w oo ahaa inay ku sugnaadaan meeshooda la amray wax kastoo dhaca.

# 446

Waa tii aad cararteen idinkoo xiimaya aan cidna jalleeceyn, oo Rasuulku uu idiinka dhawaaqayey gadaashiinna[^29], markaasuu Wuxuu idinku abaal mariyey hammi kale halkii hammigiinna[^30], si aydaan uga murugoon waxa idin dhaafay, iyo waxa idinku dhacay midna. Oo Allaah waa u Xog Ogaal waxa aad fashaan.

[^29]: Muslimiinta kuma ayan guuleysan inay ka adkaadaan.

[^30]: Waxay muslimiintii ka xumaadeen inayan adeecin amarka Rasuulka s.c.w. taasoo ahayd sababta jabkooda.

# 447

Markaas hammi kaddib wuxuu idinku soo dejiyey nabdooni, xasiloonni u imaneysa koox idinka mid ah[^31], halka koox kale ay nafahooda walaaciyeen, oo waxay ku maleeyeen Allaah male xun aan xaq ahayn oo malihii jaahiliyadda ah. Waxay lahaayeen: Ma aynu ku lihin wax talo ah arrinka. Dheh: Hubaal arrinka oo dhan waxay ku jiraan (Gacmaha) Ilaahay. Waxay ku qarsadaan nafahooda wax aysan kuu muujinayn[^33], iyagoo leh: Haddaan wax talo ah ku lahaan lahayn arrinka, nalaguma dileen halkan[^34]. Dheh: Xitaa haddaad joogi laheydeen guryihiinna, kuwa dilka loo qoray waxay shaki li\`i u soo bixi lahaayeen halka lagu dili lahaa, oo waa si uu Allaah u imtixaano waxa ku jira laabihiinna, oo u daahiriyo waxa ku jira quluubtiinna, oo Allaah wuu ogsoon yahay waxa ku jira laabaha.

[^31]: muslimiinta lahaa yaqiinta xoogga leh. 32. Muslimiintii shakiday.

[^33]: Ictiqaadka in Muxammad haddii uu yahay Nabi iyo Rasuul Ilaahay aan looga adkaadeen dagaalka.

[^34]: Hadalkan wuxuu u jeedaa Nabiga s.c.w. iyo saxaabada jees jees ahaan, waayo waxay munaafiqiinta qabeen in Nabigu s.c.w. uusan aqoon u lahayn siyaasadda dagaalka, waayo wuxuu u baxay dagaal iyagoo muslimiinta tiro yar yihiin . markaasaa loogu jawaabay hadalkan.

# 448

Kuwii idinka midka ahaa ee dhabarka jeediyey maalintii labada col is-heleen (dagaalkii Uxud), Shaydaan uun baa doonay inuu sababo inay simbiriirixdaan waxoogay (eed) ah oo ay kasbadeen awgeed. Oo xaqiiq Allaah wuu iska cafiyey. Hubaal, Allaah waa Dambi Dhaaf Badane, Dulqaad Badan.

# 449

Mu’miniintoy! Ha noqonnina sida kuwa gaalada ah, oo ka yidhaahda walaalahood marka ay ku socdaalaan dhulka ama duullaan qaadaan: Hadday nala joogi lahaayeen ma dhiman lahayn lamana dili lahayn, waa si uu Allaah uga dhigo tani arrin u keenta qoomamo daran quluubtooda. Oo Allaah baa bixiya nolol oo sababa dhimasho. Oo Allaah wuu arkaa waxa aad fashaan.

# 450

Oo haddii la idinku dilo Jidka Ilaahay ama aad dhimataan, xaqiiq Dambi dhaaf xagga Ilaahay ah iyo Naxariis baa ka khayr badan waxa ay urursadaan.

# 451

Oo haddaad dhimataan ama la idin dilo, hubaal Ilaahay Xaggiisa baa la idinku soo kulmin doonaa idinkoo dhan.

# 452

Sidaas waa Naxariista Ilaahay darteed inaad ula dhaqanto si nugul, oo haddaad ahaan laheyd mid qallafsan, qalbi adag, waxay xaqiiq ka kala yaaci lahaayeen hareerahaaga; ee iska cafi oo u dambi dhaaf dalab oo kala tasho arrinka, ee marka aad goosato arrin isku hallee Allaah, hubaal Allaah wuu jecel yahay kuwa isku halleeya oo tala saarta.

# 453

Hadduu Allaah idiin gargaari, markaa ma jiraan wax idinka adkaan kara; oo hadduu idinka goosto, waa kuma haddaba kan idiin gargaari kara Isaga ka dambow? Oo Allaah (Keliya) ha isku halleeyaan mu’miniintu oo ha tala saarteen.

# 454

Oo ma aha wax ka suurooba Nabi inuu wax khiyaano (oo booli qaato), oo qofkii wax khiyaana (ama booli qaata ha ahaato mid qof leeyahay ama booli qaran) wuxuu keeni waxa uu khiyaanada
ku qaatay Maalinta Qiyaamaha[^35]. Markaas baa naf walba waxaa loogu oofin si dhan waxa ay kasbatay iyagoo aan lagu gardarroon doonin.

[^35]: Nabigu s.c.w. wuxuu yidhi: Yaan garan midkiin oo imaan Qiyaamada isagoo xambaarsan riti ciyi (xoolo ama maal booli ah) markaasuu odhan: Muxammadow, Muxammadow, waxaan ku odhan: Waxba kuuma qaban karo waa ku soo gaarsiiyey inaad iska ilaaliso maal xaq darro iyo xoolo booli ah.

# 455

Ee ma mid raaca Raalli gelinta Ilaahay baa la mid ah kan isagu mutaysta Cadhada Ilaahay, oo hoygiisu yahay Naar, oo waa meel baas oo aayo xun.

# 456

Waxaa jira darajooyin (kala duwan) Allaah agti, Oo Allaah wuu arkaa waxa ay falaan.

# 457

Xaqiiq Allaah Wuxuu ku galladeystay (Nicmo Weyn) mu’miniinta markuu ka soo saaray dhexdooda Rasuul nafahooda ka mid ah, u akhriyaya Aayadihiisa, oo daahirinaya, oo baraya Kitaabka iyo Xikmadda inkastoo taa ka hor hubaal ay ku sugnaayeen habow caddaan ah.

# 458

Ma markii ay idinku dhacday dhibaato, iyadoo idinkuba xaqiiq aad ku dhigteen (gaalada) labo laabkeed ayaad billowdeen inaad tidhaahdaan: Xaggee bay nooga timid tani? Dheh: Waa xagga nafahiinna. Hubaal Allaah wax walba wuxuu ku dul leeyahay awood buuxda.

# 459

Oo wixii idinku dhacay maalintii markay labada col isku heleen (Uxud), waa Idanka Ilaahay, oo waa si uu u muujiyo mu’miniinta.

# 460

Iyo si uu u muujiyo munaafiqiinta oo lagu yidhi: Kaalaya, U dagaallama Arrinka Ilaahay ama difaaca nafahiinna. Waxay yidhaahdeen: Haddaanu naqaan dagaal, xaqiiq waa idin raaci lahayn. Waxay ahaayeen maalintaas, kuwa uga dhow gaalnimo iimaanka. Waxay ka yidhaahdaan afafkooda waxaan ku jirin quluubtooda. Oo Allaah wuu Og yahay waxa ay qarsadaan.

# 461

Kuwaa ka yidhi walaalahood iyagoo iyagu dib jiray: Hadday na maqli lahaayeen lama dileen. Dheh: Haddaba ka caabbiya nafahiinna dhimashada, haddaad tihiin run sheegayaal.

# 462

Oo ha moodina kuwa lagu dilay Arrinka Ilaahay meyti, Mayee, way nool yihiin,(oo) Rabbigood agtiis lagu arzaaqaa.

# 463

Iyagoo ku faraxsan waxa uu Allaah ka siiyey Fadligiisa, oo u faraxsan dartood kuwaa ay kaga soo tageen gadaashood, oo aan weli ku soo biirin[^36], inaanay cabsi qabi doonin oo aanay murugoon doonin.

[^36]: Asxaabtooda nool ee weli u jihaadayey jidka ilaahay.

# 464

Waxay ku faraxsan yihiin Nicmad ka timid Allaah iyo Fadli(giisa) darteed, iyo inaanu Allaah dayaceyn ajarka mu’miniinta.

# 465

Kuwii (ku) ajiibay (Uxud) Allaah iyo Rasuulka kaddib inta uu soo gaaray dhaawacu; kuwooda ka mid ah ee sama falay oo amarka qaatay, waxay leeyihiin ajar aad u weyn.

# 466

Kuwii ay dadku ku yidhaahdeen: Hubaal dadkii baa isu soo kiin biirsaday, ee ka baqa. Waxayse u kordhisay Iimaankooda, oo waxay yidhaahdeen: Allaah baa nagu filan, oo Isagaa u fiican cid wax xafidda.

# 467

Markaas bay la noqdeen Nicmo uga timid Allaah iyo Fadli(giisa), oo ma aanay taaban xumaato oo waxay raaceen Raalli gelinta Ilaahay. Oo Allaah waa Rabbiga Fadli weyn.

# 468

Waa uun Shaydaanka kan idinku bajiya xulafadiisa ee ha ka cabsannina, ee Anigoo Keliya (waa Alle'e) iga cabsada, haddaad tihiin mu’miniin.

# 469

Oo yey ku murugo gelin kuwa uga dhaca gaalnimada si degdeg ah[^37]; hubaal iyagu waxba ma yeeli karaan Allaah marnaba. Allaah Wuxuu rabaa in aanay ku yeelan wax qayb ah Aakhirada, oo waxay mudan cadaab aad u weyn.

[^37]: Xaalka muslimiinta ku milman munaafiqiinta.

# 470

Hubaal, Kuwa siistay gaalnimo qiimaha Iimaanka, waxba kama dhimi doonaan Allaah marnaba, oo waxay mudan cadaab aad u xanuun badan.

# 471

Oo yey gaalada moodin in u dib dhigiddeydu ay u khayr roon tahay nafahooda. Waxaanu ugu dib dhignaa oo keliya si ay u kororsadaan dambiyo, oo waxay mudan cadaab aad u dulleysa.

# 472

Sinnaba Allaah uguma tagayo mu’miniinta xaaladdaad ku jirtaan, jeer uu kala sooco kan xun iyo kan wanaagsan. Oo ma aha Allaah mid idin tusaya waxa aan muuqan ee Ghaybka ah, laakiinse Allaah wuxuu ka doortaa Rusushiisa midkii uu doono. Ee rumeeya Allaah iyo Rusushiisa. Oo haddaad rumeysaan oo aad iska ilaalisaan xume waxaad mudan ajar weyn.

# 473

Oo yey moodin, kuwa ku bakhayla bixinta waxa uu siiyey Allaah oo Deeqdiisa ka mid ah inay khayr u tahay. mayee waa u shar; Waxaa luqunta loo suri doonaa waxay ku bakhayleen oo mareegyo (naar) ah Maalinta Qiyaamaha[^38]. Oo Allaah baa iska leh dhaxalka samooyinka iyo arlada; oo Allaah waa u Xog Ogaal waxa aad fashaan.

[^38]: Nabigu s.c.w. wuxuu yidhi: Addoonkaan bixin sakada, xoolahiisa waxaa laga dhigi Qiyaamaha mas bara leh oo raacaya, markaasuu ka carari oo raacayaa isagoo leh: Waxaan ahay kaydkaagii, markaasuu Aayaddan akhriyey. W.w. Axmad

# 474

Allaah xaqiiq wuu maqlay odhaahda kuwii (Yuhuuddii) yidhi: Hubaal Allaah waa faqiir oo innagaa hodan ah. Waanu qori doonnaa waxay yidhaahdeen iyo ku dilkooda anbiyada gar darro, oo waxaanu odhan: Dhadhamiya Cadaabta Gubashada.

# 475

Waxakani waa waxa ay gacmihiinnu horay u geysteen iyo sababta inaanu Allaah ahayn mid ku gardarrooda addoomaha.

# 476

(Kuwaas weeye) kuwii yidhi, hubaal Allaah wuxuu na xilsaaray inaanaan rumeyn Rasuulna jeer uu noo keeno qurbaan uu dab (cirka ka yimaado) cuno. Dheh: Xaqiiq waxay idiinla yimaadeen Rusullo iga horreeyey xujooyin cad iyo waxaa aad dalabteen, ee maxaad u disheen haddaad tihiin run sheegayaal?

# 477

Haddiise ay ku beeniyaan sidaa oo kale baa xaqiiq loo beeniyey Rusul kaa horraysay, oo la yimid xujooyin cad, Qoraallo iyo kitaab iftiimaya.

# 478

Naf walba way dhadhamin dhimasho, oo waxaa uun la idiinku oofin si dhan ajarkiinna Maalinta Qiyaamaha. Ee qofkii laga fogeeyo Naarta ee la geliyo Jannada baa xaqiiq liibaanay. Oo ma aha nolosha adduunka waxaan ahayn sahay lagu dagan yahay.

# 479

Waxaa xaqiiq la idinku imtixaami xagga maalkiinna iyo nafahiinnaba, oo waxaad xaqiiq ka maqli kuwa la siiyey Kitaabka ee idinka horreeyey iyo xagga kuwaa ah mushrikiinta hadal badan oo idin dhiba, oo haddaad samir yeelataan oo Alle u hoggaansantaan, hubaal, arrinkaas waa ka mid umuuraha la go’aansado.

# 480

Oo waa tii Allaah la galay axdi (ku cad Towraadda) kuwii la siiyey Kitaabka (Yuhuudda iyo Nasaarada), waa inaad run ahaan u caddeysaan dadka oo aydaan ka qarinnin (imaanshaha Nabi Muxammad s.c.w )[^39], waxayse ka tuureen dhabarradooda gadaashood, oo ay ku iibsadeen qiimo yar. ee xumaa waxaa ay gataan.

[^39]: Waxaa ka mid ah waxyaalaha ay qariyeen wixii ku tacalluqay sifaadka Nabi Muxammad s.c.w ee ku xusan kutubtooda.

# 481

Ha moodina in kuwa ku farxa waxa ay faleen, oo jecel in lagu ammaano wax aysan falin - ha moodina inay ka badbaadayaan cadaabta, oo waxay mudan cadaab aad u xanuun badan.

# 482

Oo Allaah baa iska leh Boqortooyada (runta ah ee) samooyinka iyo arladaba, Oo Allaah wax walba wuu Karaa.

# 483

Hubaal abuurista samooyinka iyo arlada iyo isbeddelka habeenka iyo maalinta, waxaa ugu sugan xaqiiq calaamooyin wax garadka.

# 484

Kuwa xusa Allaah joog iyo fadhi iyo iyagoo u jiifa dhinacyadoodaba, oo ka fekera abuurista samooyinka iyo arlada: Rabbigayow! Uma aadan abuurin waxakani baadil, Adigaa nazahan oo xurmoo dhan leh, ee naga badbaadi cadaabta Naarta.

# 485

Rabbigayow! Hubaal qofkii aad geliso Naarta, xaqiiq waa dulleysay, oo gar ma qaatayaasha ma leh (Aakhirada) gargaarayaal (iyo shafeecayaal midna).

# 486

Rabbigayow! Hubaal waxaanu innagu maqallay baaqe ku baaqaya Iimaanka (oo leh): Rumeeya Rabbigiin, markaasaan Rumaynay. Rabbigayow! Ee noo dhaaf dunuubtayada, oo noo astur xumayaalkeenna, oo na oofso la jirka baarriyiinta (kuu hoggaansan).

# 487

Rabbigayow! Oo na sii waxa aad noo ballan qaadday ee Rusushaadu na soo gaarsiisay oo hana dulleyn Maalinta Qiyaamaha, Adigu ballanka kama baxdide.

# 488

Markaasuu Rabbigood ka aqbalay (ducadoodii): Inaan Anigu dayaceyn camalka uu mid idinka mid ah falo, ha ahaado lab ama dheddig, midkiin walbaa uu ka ahaaday midka kale, ee kuwa iyagu soo haajiray, ee looga soo saaray guryahooda debedda, ee loogu dhib geystey Arrinkayaga (Islaamka darti), ee dagaallmay ee loo dilay Dartay, Waxaan xaqiiq asturi xumayaalkooda oo waxaan xaqiiq gelin beero ay qul-qulaan hoostoodu webiyo; Abaalgud xagga Ilaahay, oo Allaah baa haya oo weliba baxsha abaalgud aad u wanaagsan.

# 489

Yaanay ku dagin galoo baxa kuwaa gaalada ah magaalooyinka cabsi la’aan.

# 490

Waa raaxo yar; kaddibna hoygoodu waa Naar; oo ugu xun gogol la yeesho.

# 491

Laakiinse, kuwa dhowra (xilka uu saaray) Rabbigood, waxay mudan beero ay qul-qulaan hoostooda webiyo, oo ay ku dhex waarayaan, marti qaad uu u fidiyey Allaah; oo Allaah wuxuu hayaa u khayr badan kuwa baarriga ah.

# 492

Oo hubaal ehlul Kitaabka waxaa ka mid ah kuwo rumeysan Allaah, iyo waxa la idiin soo dejiyey oo waxyi ah (Qur’aanka), iyo waxa iyaga lagu soo dejiyey oo waxyi ah (Towraadda iyo Injiilka), oo u khushuuca Allaah, oo aan ku iibsan Aayadaha Ilaahay qiimo yar. Kuwan weeye kuwa ku leh ajarkooda Rabbigood agtii; hubaal Allaah wuu ku Dhaqso Badan yahay xisaabinta.

# 493

Mu’miniintoy! Samir yeesha oo ku sarreeya samir yeelashada, oo heegan ahaada sugan[^40], oo dhowra (xilka uu idin saaray) Allaah aad liibaantaane

[^40]: Idinkoo ku sugan rugahiinna oo ka ilaalinaya cadowga, ama masaajidda idinkoo sugaya salaadaha. Nabigu s.c.w. wuxuu yidhi: Naari ma taabado labo indhood, il u oyday cabsi Ilaahay iyo il u soo jeedday ilaalinta xuduudaha Muslimka.

# 494

Dadoow! Dhowra (xilka uu idin saaray Allaah) Rabbigiin, Ee idinka abuuray naf keliya (Aadam), ee ka abuuray isla waxaa (carrada) lammaankeeda la (nooca) ah (Xawwaa), oo ka baahshay labadani rag tiro badan iyo haweenba; oo dhowra (xilka uu idin saaray) Allaah ee ah Kan aad isku weydiisataan (xuquuqdiinna), oo (dhowra xaqa) qaraabada[^1]. Hubaal Allaah waa idin dhugtaa dhugasho joogto ah.

[^1]: Nabigu s.c.w wuxuu yidhi: "Ma galo janno qof qaraabo goys ah".

# 495

Oo siiya agoomaha maalkooda, oo ha kaga beddelannina (waxyaalo) aan qiimo lahayn waxooda wanaagsan; oo ha ka hunguriyeynina maalkooda (idinkoo ku darsanaya) maalkiinna. Arrinkani hubaal waa dambi aad u weyn.

# 496

Oo haddaad ka cabsataan inaydaan ula dhaqmi karin si caddaalad ah (gabdhaha) agoomaha ah, markaa guursada haween- kaa (kale) wixii idinla habboonaada, labo iyo saddex iyo afarba haddiise aad ka cabsataan inaydaan ula dhaqmi doonin si caddaalad ah[^2] markaa (ku ekaada guursiga) mid keliya[^3] ama waxay gacmahiinnu midig hantaan[^4]. Arrinkani baa u dhow, inaydaan gardarro falin.

[^2]: Caddaalada waxaa loola jeedaa waxay ay u baahan tahay afada xagga masruufka, marashada, degaanka iyo hoyaadka, gogosha, iwm ee arrimaha muuqda ama qarsoon.

[^3]: Islaamku wuu banneeyey guursiga wax ka badan hal xaas laakiinse wuxuu ku xiray shuruud ay ka mid yihiin inuu qof u leeyahay awood inuu dhaqi karo oo dhaqaale u heysto, iyo inuu ogaado cadaaladda. Ka hor inta ayan soo degin Aayaddan way jirtay guurisga wax hal xaas ka badan , waxay xitaa anbiyo ilaahay isla guursadeen dumar aad u baan oo boqollaal gaara, laakiinse Aayaddan waxay oggolaatay inuu qofka guursan karo oo keliya ilaa afar xaas haddii uu ka soo bixi karo shuruudda lagu xiray guursiga wax hal xaas ka badan.

[^4]: Addoon iyo addoonsiga sidan ah ma jiro waqtigan bal waa laga mamnuucay caalamka, oo waxay jirtay waayihii hore.

# 497

Oo siiya haweenka meherradooda siismo ay u xor yihiin, hadday se iyaga naf ahaantooda idiinka raalli noqdaan inay idiin daayaan wax ka mid ah (meherkaa), markaa ku qaata si raalli ah iyo dhib la’aan.

# 498

Oo ha siinnina maalkiinna uu Allaah idiinka dhigay wax aad ku dhaqan tihiin makasta[^5], kase quudiya (faa’idooyinka ka soo baxa) oo uga arrad tira, oo kula hadla hadal wanaagsan oo daacad ah.

[^5]: Makas, waxaa halkan loola jeedaa agoonka aan qaan gaarin ama ninka aan si fiican u maamuli karin maalkiisa. Inkastoo uu yahay maalkooda, Allaah wuxuu ka dhigay wadar isagoo ina xusuusinaya in maalka oo dhan uu isagu yahay kan bixiyey si loogu daryeelo ummadda wadar iyo waaxidba.

# 499

Oo imtixaama agoomaha ilaa ay ka gaaraan guur gal; markaa haddaad ku aragtaan wax garadnimo, siiya maalkooda, oo ha u isticmaalina si xadgudub ah iyo ka degdegid intayna weynaan, oo qofkii hodan ah ha ka dhowrsado dhammaanti, oo qofkii fiqiir ah, ha cuno si la garwaaqsan karo. ee markaad u dhiibeysaan maalkooda, u yeela markhaati iyagoo jooga; oo Allaah ku filan inuu ahaado xisaabiye.

# 500

Ragga waxay qayb ku leeyihiin waxa ay waalidiintu iyo qaraabadu ka tagaan (oo maal ah dhaxal ahaan). Oo haweenka waxay qayb ku leeyihiin waxa ay waalidiintu iyo qaraabadu ka tagaan. ha yaraado ama ha badnaado; qayb cad.

# 501

Oo hadday joogaan qaybta qaraabo, iyo agoomo iyo masaakiin (aan dhaxalka wax ku lahayn) wax ka siiya[^6], oo kula hadla hadal san oo naxiiriis leh.

[^6]: Siismo aan ka badnayn seddex meeloodoo meel maalka laga tagay ee dhaxalka. Waana in marka hore la bixiyo deymaha. Marka deymaha la bixiyo iyo wixii uu mowtanaha ka daraarmay, inta soo hartay baa waxaa loo qaybinayaa warasda si waafaqsan sharciga. Qof dhaxalka wax ku lehna oo warasada ka mid ah si gaar ah wax looguma dardaarmi karo.

# 502

Oo ha u baqaan (sida ay tooda ugu baqi lahaayeen) kuwaa (wakiillada agoomaha) hadday ka tagi lahaayeen ubad taag yar oo ay u baqaan. Ee ha dhowraan (xilka uu saaray) Allaah oo ha ku hadlaan hadal toosan oo abbaar ah.

# 503

Kuwa ku cuna maalka agoomaha xaq darro, hubaal waxay uun ku cunayaan caloolahooda dab, oo waxay gali doonaan dab huraya.

# 504

Allaah wuxuu go’aamiyey (sama fal iyo daryeelka) carruurtiinna, labku wuxuu leeyahay saami u dhigma labo dheddig[^7]; haddayse yihiin haween labo ka badan, waxay leeyihiin saddex meelood labo meel waxa uu ka tagey mowtanaha ee dhaxal ah; oo haddii ay tahay mid keliya, waxay leedahay kala bar oo bar. Oo ma xagga labadiisa waalid mid walbaa wuxuu leeyahay lix meeloodoo meel waxa dhaxal laga tagey, haddii mowtanaha uu leeyahay ilmo, haddaanu lahayn ilmo – oo ay dhaxlayaan (oo keliya) labadiisa waalid, markaa hooyadu waxay leedahay saddex meeloodoo meel; hadduu se leeyahay walaalo, hooyadii waxay leedahay lix meeloodoo meel. Kaddib marka laga saaro dhaxalka waxa uu ka dardaaramay[^8] ama deyn (lagu leeyahay). Ma ogidin aabbayaashiin ama ilmahiinna kooda idiinku dhow waxtar ahaan. Waa faral uu dhigay Allaah[^9]. Oo Allaah waa wax kasta Ogsoone, Xakiim ah.

[^7]: Labku wuxuu leeyahay saamiga labo dheddig , waayo waajibaadka iyo xilalka saaran ninka baa ka weyn haweenta,sida bixinta meherka, masruufka iyo marashada reerkiisa, iwm. Eeg Suuradda An-Nisaa.

[^8]: Isagoo aan ku waxyeeleyn cidna sida: a-Inuu ku dardaarmo wax ka badan seddex meeloodoo meel maalka dhaxalka. b- inuu dardaarmo isagoo ugala jeedo inuu yareeyo maalka warasada, xitaa haddii uu ka dardaarmo wax ka yar seddex meeloodoo meel haddii uu ugala jeedo inuu yareeyo xuquuqda warasada, taasina ma bannaana.

[^9]: Waxaa loogala jeedaa saamiyada dhaxalka.

# 505

Oo waxaad leedihiin kala bar oo bar waxa ay ka tagaan afooyinkiinnu, haddaanay laheyn ilmo. Hadday se ka tagaan ilmo, markaa waxaad leedihiin afar meelood oo meel waxa ay ka tagaan, kaddib marka laga saaro dhaxalka waxa ay ka dardaarmeen ama deyn. Oo iyagu (afooyinkiinna) saamigooda dhaxalka waa afar meelood oo meel waxa aad ka tagtaan haddaydaan laheyn ilmo, haddiise aad ka tagtaan ilmo waxay leeyihiin sidddeed meelood oo meel waxa aad ka tagtaan oo dhaxal ah, kaddib marka laga saaro dhaxalka waxa aad ka dardaaranteen ama deyn. Oo hadduu ninka ama haweenta dhaxalkiisu arrinta taagan tahay uusan laheyn waalidiin iyo carruur midna, ha yeeshee uu ka tagey walaal ama walaalley (xagga hooyada), midkood walbaa oo labada ka mid ah wuxuu leeyahay lix meeloodoo meel, haddiise ay intaas ka badan yihiin waxay wadaagi doonaan saddex meelood oo meel. Kaddib marka laga saaro dhaxalka waxa laga dardaarmay ama deyn, iyadoo dardaarankaa aan (cidna) lagu dhibeyn[^10]. Waa Amar ka yimid Ilaahay, oo Allaah waa wax kasta Ogsoone, Dul-badan.

[^10]: Inaad u dardaarantaan. Waayo oo keliya qaraabadaa lagu xusay aayadaha 11, 12 baa dhaxla saamiyo go’an. Arrinkani waa shardiga ku xiran dardaaran kasta. Haddii uu xadgudub sameeyo mowtanaha, waa in dardaarankiisa aan la fulin, ama waa inuu hagaajiyaa fuliyaha dardaaranka. Eeg Q2: 182.

# 506

Kuwakani waa xuduudaha Ilaahay, oo qofkii adeecaa Allaah iyo Rasuulkiisa wuxuu gelin beero ay qulqulaan hoostoodu webiyo, oo ay ku dhex waarayaan; oo waa kaa liibaanta weyn.

# 507

Oo qofkii ku caasiya Allaah iyo Rasuulkiisa oo ka tallaaba xuduuddiisa, Wuxuu gelin Naar isagoo ku dhex waaraya; oo wuxuu mudan cadaab dulleysa.

# 508

Oo ma xagga kuwa la yimaada wax xil leh oo foolxun (zino) oo ka mid ah haweenkiinna, kaga dhiga marag afar idinka mid ah, ee haddii ay marag furaan[^11], markaa ku haya (haweenkaa zinada la yimid) guryaha ilaa uu mowdku ka oofsado ama uu Allaah u jid yeelo[^12].

[^11]: Markhaatiyada waa inay ku dhaartaan inay dhab ahaan arkeen ficilkaa oo lagu gudo jiro.

[^12]: Inuu Allaah waddo u sameeyo waa tilmaan soo degidda suuradda An-Nuur, Q 24: Aayadda 2aad ee xadka zinada. Waxaana lagu nasakhay xukunka aayaddan. Nabigu s.c.w. wuxuu yidhi: «Iga qaata: Labada bikrada ah aan horay u guursan ee zineysta ciqaabtoodu waa boqol jeedalid iyo ka saaritaan degaanka (xabsi sannad ah), labada wax soo guursatayna waa boqol jeedalid iyo dhagax lagu dilo.» W.w. Muslim

# 509

Oo ma xagga labadii la yimaada anshax xumo[^13] ee idinka mid ah ciqaaba labadoodaba. Haddaba hadday toobad keenaan oo wanaagsanadaan ka jeesada xaggooda. Hubaal, Allaah waa mid u soo noqod badan(Naxariista), Naxariis Badan.

[^13]: Badi mufasiriinta waxay ku fasiraan zinada, waxaa sidoo kale soo galaya ninka oo nin u taga iyo naagta oo naag u tagta.

# 510

Allaah sideedaba wuxuu aqbalaa toobada kuwa u fala xume aqoon darri (jahli)[^14], ee markaa kolkiiba ka soo laabta, Kuwan weeye kuwa uu Allaah ugu soo laabto (si Naxariis leh) Oo Allaah waa wax kasta Ogsoone, Xakiim ah.

[^14]: Qof kastoo Allaah ku caasiya waa jaahil ilaa uu ka tago macsidaas.

# 511

Oo uma furna toobad kuwa isaga sii socda xume falidda ilaa marka ay geeri u timaaddo midkood uu yidhaahdo: Hadda ayaan anigu hubaal toobad keen ahay, iyo kuwa dhinta iyagoo gaalo ah midna. Kuwani weeye kuwa aan u diyaarinnay cadaab aad u xanuun badan.

# 512

Mu’miniintoy! Idiin ma aha xalaal inaad u qaadataan haweenka dhaxal ahaan si khasab ah iyagoo dooneyn[^15], oo ha caddilana si aad uga qaadataan qaar ka mid ah waxa aad siiseen, inay la yimaadaan maahee anshax xumo muuqata. Oo ula dhaqma (haweenka) si fiican oo naxariis leh. Haddaba haddaad nacdaan waxaa suurowda inaad nacdaan wax, uu ka yeelo Allaah dhexdiisa khayr aad u badan.

[^15]: Aayaddan loola ma jeedo in dhaxlidda haweenka qasbid la’aan ay bannaan tahay hadday doonayaan. Waagii jaahiliyadda haddii uu nin ka dhinto xaaskiisa, waxaa arka xigaaladiisa sida walaaki ama ina adeerki iwm inuu kaga xaq badan yahay xaaskiisa axad kale oo dhan, oo wuxuu ka ilaashaa qeyrki ha jeclaato ama yeysan jeclaan, haddii uu jecleysto wuxuu ku guursadaa meherkii uu isagu doono isagoo aan iyada oggolaansho ka helin, haddii uusan jecleysanna waa uu xayiraa oo uma guuriyo waxaan ahayn ninkii uu isagu doono, marmarna waxaaba dhici jirtay inuu u diido inay guursato ilaa ay wax ka siiso dhaxalkii ninkaa dhintay ay qaraabada yihiin ama meherkeeda, haddii kale inuusan u guurineyn. Aayaddan waxaa ku cad in ninka dhintay warasadiisa ayan uga xaq lahayn ragga kale guursigaa haweentiisa uu ka dhintay iyo dhaxliddeed, iwm.

# 513

Oo haddaad doontaan inaad ku beddelataan afo meesheed afo kale idinkoo siiyey middood buur dahab ah, ha ka qaadannina waxba haba yaraatee oo ka mid ah; ma waxaad ku qaadanaysaan masabbid aad masabbidataan iyo inaad u geysataan gef caddaan ah?

# 514

Oo sidee baad uga qaadaneysaan idinkoo isu tegey, oo ay idinka qaadeen axdi adag?

# 515

Oo ha guursannina haween ay aabbayaashiin guursadeen wixii horay u tegay ma’ahee. hubaal arrinkani waa anshax xumo iyo wax aad loo naco, oo u xun jid.

# 516

Waxaa idinka xaaraan ah: Hooyooyinkiin[^16] iyo gabdhahiinna iyo walaalooyinkiin iyo eeddooyinkiin iyo habar yarihiin iyo gabdhaha walaalihiin iyo gabdhaha walaalooyinkiin iyo hooyooyinka idin nuujiyey iyo walaalooyinkiin idinla naas nuugay, hooyooyinka haweenkiinna, gabdhaha guryihiinna jooga[^17] oo ay dhaleen haweenkiinna aad u tagteen, Haddii aydaan u tagin ma jiro wax eed ah oo saaran korkiinna (inaad guursataan gabdhahooda), iyo xaasaska wiilashiinna ka yimid dhabarradiinna; iyo inaad labo walaalo ah kulmisaan mar keliya guur ahaan[^18], wixii horay u tegay ma’ahee; hubaal, Allaah waa Dambi Dhaaf Badane, Naxariis Badan[^19].

[^16]: Hooyooyinkiin: sida hooyo, hooyo hooyadeed, ayeeyo hooyadeed, ku wad, gabadhahiinna : sida gabadha aad dhashay iyo wiilka aad dhashay gabadhi iyo gabadheed, ku wad,

[^17]: Rabaa’ib gabdhaha xaasaskiinna ee gurigiinna jooga, waxay badi mufasiriinta qabaan inay sidoo kale soo galayaan rabaabita aan guryahooda joogin.

[^18]: Islaamka ka hor. Kaddib markii uu Allaah soo dejiyey Aayaddan, waxaa la amray ragga inay sii daayaan dumarkaa aan xalaasha u aheyn sida xaaska aabbihi, haddii uu isla qabo labo gabdhood oo walaalo ah waa inuu mid sii daayo, ama haddii uu leeyahay xaasas tiro ahaan ka badan afar, waa inuu afar keliya ka doorto. Isla xukunkan oo kale baa saaran marka uu nin soo galo islaamka.

[^19]: Ibnu Cabbaas a.k.r. wuxuu yidhi: Waxay toddobo ku xarrimantay xigto ahaan, toddobana xidid ahaan, sidoo kale cidda wax nuujisa iyo tan kula nuugta. Nabigu s.c.w. wuxuu yidhi: Waxaa ku reebban nuugmada naaska waxa ku reebban nasabka, waase inay ahaato shan nuugmo. Sidoo kale waxaa xaaraan ah guursiga haweeney la qabo.

# 517

Iyo dhammaan haweenka la qabo marka laga reebo waxay hantaan gacmahiinnu midig[^20]. (Kani waa) waxa uu Allaah faral idiinka dhigay. Oo waxaa xalaal idiin ah (haween oo dhan) intaa aan ahayn, waase inaad ku doontaan maalkiinna idinkoo ku qaadanaya guur oo aan ku dhaceyn zino. Ee ma kuwa aad guur ku raaxo gashaan, siiya meherradooda la gooyey; oo ma jiro wax eed ahi oo korkiinna ah waxa aad isaga raalli noqotaan waxa la gooyey kaddib[^22]. Hubaal Allaah waa wax kasta Ogsoone, Xakiim ah.

[^20]: kuwa ay midigtiinna hanato maahee, waxaa loola jeedaa kuwa ayan nimankooda qafaalka ku jirin, eeg Suuradda An-Nisaa: 3 21. Waxaan ahayn haweenka lagu xusay Suuradda An-Nisaa Aayadda 23.

[^22]: Inuu kordhiyo ama naaqusiyo amaba uusan bixin meherkii lagu heshiiyey.

# 518

Oo ninkii idinka mid ah aanay ku jirin awooddiisa maal ku filan uu ku guursasdo mu’minadaha xorta ah, haddaba (wuxuu guursan karaa) kuwa ay hantaan gacmahiinna midig ee ah addoonadahiinna mu’minaadka ah[^23], oo Allaah isaga baa dhab u ogsoon iimaankiinna, qaarkiinba qaar bay ka soo (jeedaan). Ee ku guursada idanka ehelladooda oo u siiya meherradooda si la yaqaan; oo waa inay yihiin dhowrsanooyin, aan zino aqoon, oo aan yeelan saaxiibbo hoosaad; oo marka la guursado kaddib, hadday zino ka dhacdo, ciqaabta dushooda ah waa barka ciqaabta haweenka xorta ah (aan weli guursan). Arrinkani waxaa leh kan idinka mid ah oo ka baqa inuu ku dhaco dambi; oo inaad sabartaan baa idiin khayr badan, oo Allaah waa Dambi Dhaaf Badane, Naxariis Badan.

[^23]: Shareecada islaamka way ku bannaan tahay guursiga addoonta marka ay kaamil noqoto shuruudda lagu guursan karo.

# 519

Allaah Wuxuu rabaa inuu idiin caddeeyo oo idinku hanuuniyo jidadka kuwii idin ka horreeyay, oo uu idiinku soo laabto (si Naxariis leh), oo Allaah waa wax walba Ogsoone, Xakiim ah.

# 520

Oo Allaah Wuxuu rabaa inuu idiinku soo laabto (si Naxariis leh), kuwase raaca shahwadooda, waxay rabaan inaad weecataan weecasho aad u weyn.

# 521

Allaah Wuxuu rabaa inuu idinka fudeydsho culeysyadiinna, oo aadmiga waxaa la abuuray daciif ahaan.

# 522

Mu’miniintoy! Ha ku kala cunina maalkiinna dhexdiinna xaq darro, balse ganacsi (bannaan) aad raalli isaga tihiin. Oo ha dilina nafahiinna[^24] (hana is dilina). Hubaal, Allaah wuu idiin Naxariis Badan yahay.

[^24]: Nabigu s.c.w. wuxuu yidhi: Nin baa waxaa soo gaaray dhaawac, markaasuu is dilay. Markaasuu Allaah kor ahaaye wuxuu yiri: Addoonkeyga wuxuu u sababay naftiisa geeri degdeg ah uu gacantiisa ku doontay , waa ka xaaraan jannada. W.w. Al-Bukhaari

# 523

Oo qofkii u falaa arrinkani xadgudub iyo gardarro, waxaanu gelin doonnaa Naar,oo arrinkani Allaah wuu u fudud yahay.

# 524

Haddaad ka fogaataan dambiyada waaweyn ee la idinka reebay, waxaan idin dhaafi dambiyadiinna (yar yar), oo sababi inaad gashaan meel gelitaan sharaf leh (Janno).

# 525

Oo ha u hanqal taagina waxa uu Allaah dheereysiiyey qaarkiinba qaarka kale. Raggu waxay leeyihiin saamiga waxa ay shaqeystaan, oo haweenku waxay leeyihiin saamiga waxa ay shaqeystaan, oo weydiista Allaah Deeqdiisa. Hubaal, Allaah wax walba wuu Ogsoon yahay.

# 526

Oo mid walbaa Waxaan u yeelnay dhaxlayaal (dhaxla) waxa (hanti ah) ay waalidka iyo qaraabada dhow ka tagaan. Ma kuwase aad iskula gunti xirateen dhaarahiinna ballan (walaaltinnimo) siiya saamigooda (inaad wax u dardaarantaan gaar ah). Hubaal, Allaah wax kasta waa u marag shaahid ah.

# 527

Raggu waa xiljoogga haweenka[^25], waxa u Allaah dheereysiiyey qaarkood (ragga) qaar (haweenka) darteed, iyo masruufka maalkooda ay ka baxshaan. Ee haweenka wanaagsan waa daacad u joogooyin, ilaaliya maqnaanasha ilaalinta Ilaahay darteed[^26]. Oo (ma xagga) kuwa aad u baqdaan inay daacadda ka baxaan, waaniya, oo (hadday wax ku qaadan waayaan) ka goosta dhinac jiifka, oo (haddii ay taana wax ku qaadan markaa) garaaca (garaac aayar ah aan waxyeeleyn) [^27], haddaba hadday idin adeecaan, ha u raadinnina jid aad wax ku yeeshaan. Hubaal Allaah waa Sarreeye, Weyn.

[^25]: Wuxuu Allaah ku waajbiyey ninka inuu wanaajiyo oo si fiican ula dhaqmo xaaskiisa.

[^26]: Maalka ninkeeda, iyo dhowrsanaan- teeda iyo xafidaadda jirkeeda.

[^27]: Nushuush, waxaa la yidhaahdaa haweenta oo ka tagto gudashada waajibaadka saaran, sida inay ka baxdo guriga idan la’aanta ninka ama u idinto inuu soo galo guriga qof uusan u idmin, iwm. Xalka u dambeeya waa garaacidda garaac aayar ah, ma bannaana inaad wax uga dhufato wejiga ama jir disho ama waxyeello u geysato.

# 528

Oo haddaad ka baqdaan kala go’ dhex mara labadooda (ninka iyo naagtiisa), markaa xil saara garsoore ka tirsan ehelkiisa, iyo garsoore ka tirsan ehelkeeda, hadday labaduba rabaan heshiis, Allaah wuu is waafajin. Oo Allaah waa wax kasta Ogsoone, Xog Ogaal ah.

# 529

Oo caabuda Allaah oo ha la wadaajinina cibaadada waxba, oo wanaajiya labada waalid iyo qaraabada iyo agoomaha iyo masaakiinta iyo jaarka qaraabada ah iyo jaarka shisheeyaha ah[^28] iyo saaxiibka ku dhinac jooga, iyo musaafirka (go’doonsan)[^29], iyo kuwaa ay gacmahiinnu midig hantaan. Hubaal Allaah ma jecla kan isagu ah mid islaweyn, faan badan.

[^28]: Sokeeyaha iyo shisheeyaha, waxaa lagu fasiray meesha iyo qaraabannimada, waxaana jira culimo ku fasirtay qofka muslimka ah iyo qofka aan muslimka ahayn. Saaxiibka dhinacana waxaa la yidhi waa saaxiibka aad xiriirka wadaagtaan, sidoo kale waxaa lagu fasiray xaaska.

[^29]: Ibnu Sabiil waa musaafirka aan safar u soo galin macsi darteed uu ka go’ay jiscinkii, waxaa soo galaya u axsaan falka iyo daryeelka ilmaha aan la garanayn aabbayaashood ee dib jirka ah.

# 530

Kuwaa ah bakhaylka oo ugu yeera dadka bakhaylnimada[^30], oo qariya waxa uu Allaah siiyey ee ka mid ah Deeqdiisa. Oo Waxaanu u diyaarinnay gaalada cadaab aad u dulleysa.

[^30]: Abuu Hurayra a.k.r. waxaa laga soo weriyey in Nabigu s.c.w. yidhi: Maalin walba ay waabbariistaan aadmiga waxaa soo dega labo malag oo midkood leeyahay Allahayow sii qofka wax ku bixiyaa Arrinkaaga beddel wanaagsan, kan kalena wuxuu yidhaahdaa: Allahayow ka yeel maalka bakheyka mid talfa oo aan wax ugu turnaan (Al-Bukhaari).

# 531

Oo kuwa u bixiya maalkooda (sadaqo ay ugala jeedaan) istuska dadka, oo aan rumeysnayn Allaah iyo Maalinta Aakhiro, oo ma xagga kan uu Sheydaan u ahaado rafiiq; muxuu rafiiq xun yeeshay.

# 532

Oo maxaa ka bi’i lahaa hadday rumeeyaan Allaah iyo Maalinta Aakhiro, oo wax ka bixiyaan waxa uu Allaah siiyey? Oo Allaah iyaga wuu yaqaannaa.

# 533

Hubaal! Allaah ma sameeyo gardarro wax saxar le’egba ha ahaatee, oo hadday wanaag tahay, wuu labo laabaa, oo wuxuu ka bixiyaa Xaggiisa Ajar aad u Weyn.

# 534

Ee sidee (bay ahaan) marka aan ka keenno ummad walba markhaati, oo aan ku keenno adiga si aad uga ahaato markhaati kuwan?

# 535

Maalintaas waxay jeclaan kuwa (Xaqa) rumeyn diida oo caasiya Rasuulka in lala simo (liqo) dhulka, oo kama qarin doonaan Allaah ereyna.

# 536

Mu’miniintoy! Ha u dhowaannina salaadda idinkoo sarkhaansan[^31] jeer aad u kastaan (si wanaagsan) waxaad ku hadleysaan, ama idinkoo janaaba (qasli) qaba inaad jid gudbaysaan maahee jeer aad ka meyrataan. Oo haddaad tihiin kuwo buka ama safar ah, ama uu ka yimaado mid idinka mid ah saxaro, ama aad taabateen haweenka[^32], oo aydaan heli karin biyo, la abbaara nafahiinna carro daahir ah, markaa ku masaxa wajiyadiinna iyo gacmihiinna. Hubaal Allaah waa Cafis Badane, Dambi Dhaaf Badan.

[^31]: Isticmaalka khamrada si dhan baa loo xaaraanshay: eeg Q 5: 90-91

[^32]: Culimada qaar waxay ku fasireen taabashadaas taabashada caadiga ah ee la isku taabto gacanta nin iyo naag, waxaa sidoo kale jira qaar ku fasiray jimaaca oo ah isu tagga ninka iyo naagtiisa - galmoodka waana sida xoogga badan.

# 537

Miyaanad u fiirsan kuwaa (Yuhuudda) laga siiyey qayb Kitaabka? Waxay iibsadaan habow, oo rabaan inaad ka luntaan Jidka Toosan (Islaamka).

# 538

Oo Allaah baa yaqaan cadowyadiinna, oo Allaah baa ku filan inuu ahaado Gacal idin xafida. Oo Allaah baa ku filan inuu ahaado Gargaare.

# 539

Qaar ka mid ah kuwaa ah Yuhuudda (waxaa jira kuwo) ka duwa erayada meelahooda oo yidhaahda: Waan maqallay oo waanu caasinaynaa oo: maqal, laguma maqashiiye eh. Oo: Raacinaa, iyagoo ku iilaya (kelmedda) carrabkooda oo ku duraya diinta, hadday odhan lahaayeen (taa beddelkeed): Waan maqallay oo waanu adeecaynaa oo maqaloo oo undurnaa baa u khayr badnaan lahayd oo u toosnaan lahayd, laakiinse Allaah baa ku lacnaday gaalnimadooda darteed, marka ma rumeeyaan wax yar maahee.

# 540

Kuwa la siiyeyow Kitaabka (Yuhuudda iyo Nasaarada)! Rumeeya waxa aan soo soo dejinnay (Qur’aanka) ee xaqiijinaya waxa aad haysataan (Towraadda iyo Injiilka) ka hor inta aanaan malaasin wajiyo markaas aan u celin dhabarradooda dushoood, ama aan u nacladin sidii aan u nacladnay Sabti-jabiyayaashii. Oo Amarka Allaah waa mid fula.

# 541

Hubaal Allaah ma dhaafo in cid wax lala wadaajiyo, wuu se u dhaafaa waxa aan intaa ahayn qofkuu doono; oo qofkii la wadaajiya wax Allaah, wuxuu xaqiiq been abuurtaa dambi aad u weyn[^33].

[^33]: Nabigu s.c.w. wuxuu yidhi: Allaah wuxuu ku odhan doonaa qofka ugu cadaab fudud naarta gudaheeda. Haddii aad leedahay waxa arlada korkeeda ah oo dhan ma u bixin lahayd madax furasho ahaan si aad naftaada ugu xoreyso Naarta? Wuxuu odhan? Haa. Markaasuu Allaah kor ahaaye wuxuu ku odhan: Adigoo ku jira dhabarka Aadam, waxaan kaa dalbay wax taa wax badan ka yar : inaadan cidna iigu shariik yeelin cibaadada , waxaadse ku adkeysatay shirkiga (inaad ila wadaajiso cid kale cibaadada.w.w.Bukhaari.

# 542

Miyaanad u fiirsan kuwaa (Yuhuudda iyo Nasaarada ee) ku ammaana nafahooda daahirnimo (waa inay yidhaahdaan waxaannu nahay ilmahii Ilaahay iyo kuwa uu jecel yahay). Mayee Allaah baa daahiriya qofkuu doono, oo ma lagu gardarroon doono kolay ku tahay wax le’eg xuubka ku dahaaran lafta timirta.

# 543

Fiiri, sida ay uga been sheegaan Allaah, oo arrinkani baa ugu filan dambi caddaan ah.

# 544

Miyaadan arag kuwa la siiyey qayb ka mid ah Kitaabka (Yuhuudda)? Waxay rumeeyaan sixir iyo ilaahyo been ah, oo ka yidhaahdaan kuwa (xaqa) rumeyn diida (mushrikiinta): kuwakani baa kaga hanuunsan jidka kuwa rumeysan (Muslimiinta).

# 545

Kuwaas weeye kuwa uu Allaah nacladay, oo qofkii uu Allaah naclado weligii uma heli doontid gargaare.

# 546

Mise ma waxay qayb ku leeyihiin Boqortooyada (Ilaahay)? markaase, ma ay siinayaan dadka kolay ku tahay xuubka ku dahaaran lafta timirta.

# 547

Mise ma waxay ku xasdaan dadka waxa uu Allaah siiyey oo ka mid ah Deeqdiisa? Waxaanse xaqiiq siinnay reer Ibraahiim Kitaabka iyo Xikmadda, oo waxaanu siinnay boqortooyo aad u weyn (waagii xukunkii Daawuud iyo Sulaymaan).

# 548

Marka waxaa ka mid ah mid rumeysan (Nabi Muxammad), oo waxaa ka mid ah mid ka jeesada; oo Naar baa ku filan inay gubto.

# 549

(Ma xagga) kuwa rumeyn diida Aayadahayaga, waxaanu ka yeeli doonnaa inay galaan Naar. Mar kasta oo ay gebi ahaan ku gubtaan hargahoodu, waxaan ugu beddeli haragyo kale si ay u dhadhamiyaan cadaabka. Hubaal, Allaah waa Adkaade, Xakiim ah.

# 550

Oo (ma xagga) kuwa (Xaqa) rumeysan oo samaha fala, waxaan ka yeeli doonnaa inay galaan Beero ay hoostoodu qul-qulaan webiyo, iyagoo ku dhex waaraya weligood. Waxay ku yeelan gudaheeda Afooyin daahir ah, oo waxaan ka yeeli inay hir galaan hoosas harac ah.

# 551

Hubaal, Allaah wuxuu idin amraa inaad siisaan ammaanooyinka cidda iska leh, iyo in markaad u kala garsooreysaan dadka aad ugu kala garsoortaan caddaalad. Hubaal, Waxaa aad u wanaagsan waxa uu Allaah idinku waaniyo. Hubaal, Allaah waa wax kasta Maqle, wax kasta Arka.

# 552

Mu’miniintoy! Adeeca Allaah oo adeeca Rasuulka (Nabi Muxammad), iyo kuwaa idinka mid ah ee idiin haya talada. Oo haddaad wax isku qabataan, u celiya Allaah iyo Rasuulka, haddaad rumeysan tihiin Allaah iyo Maalinta Aakhiro. Arrinkani baa khayr badan oo cidhib wanaagsan.

# 553

Miyaadan arag kuwa sheegta inay rumeysan yihiin waxa laguu soo dejiyey oo waxyi ah iyo wixii la soo dejiyey oo waxyi ah hortaa? Waxay rabaan inay u xukunta- maan Shaydaanka iyagoo xaqiiq la amray inay diidaan, oo wuxuu rabaa Shaydaanka inuu lumiyo lumitaan aad u fog.

# 554

Oo marka lagu yidhaahdo: U kaalaya waxa uu Allaah soo dejiyey oo waxyi ah (Qur’aanka) iyo xagga Rasuulka (Nabi Muxammad), waxaad arki munaafiqiinta oo kaa jeesanaya jeedsaho muuqata.

# 555

Sidee se noqon marka ay ku dhacdo musiibo waxa ay gacmahoodu horey u geysteen awgii? markaas ay kuu yimaadaan iyagoo ku dhaaranaya Allaah: Ma aanaan dooneyn waxaan aheyn wanaag iyo towfiiq.

# 556

Kuwakani waa kuwa uu Allaah og yahay waxa ku jira quloobtooda; ee iskaga jeeso oo waani, oo kala hadal iyaga nafahooda hadal saameyn weyn leh.

# 557

Oo uma aanu soo dirin Rasuulna waxaan aheyn in lagu adeeco Idanka Ilaahay. Oo haddii markii uu gef ka dhacay ay u geysteen nafahooda kuu imaan lahaayeen, oo ay weydiisan lahaayeen dambi dhaaf Ilaahay, oo Rasuulku (sidoo kale) dambi dhaaf u dalbi lahaa; waxay hubaal heli lahaayeen Allaah inuu u soo noqosho badan yahay (Naxariista), aad u Naxariis Badan yahay.

# 558

Mayee, waa igu Rabbigaaye, ma aysan rumeyn (dhab ahaan) jeer ay kaaga dhigtaan garsoore waxay isku qabtaan, oo markaas ayna ka helin wax dhibsi ah nafahooda waxa aad guddoomisay, oo ay u hoggaansamaan hoggaansamid dhan.

# 559

Oo haddaan ku faral yeeli laheyn (munaafiqintaa): Dila nafahiinna ama ka baxa guryihiinna (sidaan ugu faral yeelnay reer banii Israa’iil) ma ay faleen sidaas in yar oo ka mid ah maahee. Oo hadday fali lahaayeen waxa lagu waaniyo baa xaqiiq u roonaan laheyd, oo xoojin laheydna (iimaankooda);

# 560

Oo Waxaan markaas xaqiiq ka siin laheyn Xaggayaga Ajar aad u Weyn.

# 561

Oo Waxaan xaqiiq ku hanuunin laheyn jidk Toosan (Islaamka).

# 562

Oo qofkii adeeca Allaah iyo Rasuulka (Nabi Muxammad), kuwan waxay ahaan la jirka kuwa uu u nicmeeyey Allaah, ee leh Nabiyada iyo run badnayaasha iyo shuhadada iyo wanaagsanayaalka, oo waa wanaag kuwaas oo lala noqdo rafiiq.

# 563

Kani waa Fadli xagga Ilaahay ah, oo ku Filan Allaah inuu yahay wax kasta Oge.

# 564

Mu’miniintoy! Qaata digtoonidiinna, oo u baxa (dagaalka) idinkoo koox koox ah, ama baxa oo duula giddigiin idinkoo wada jira.

# 565

Oo hubaal waxaa idinka mid ah mid isagu dhab ahaan dib idiin dhiga. Oo haddii ay idinku dhacdo musiibo yidhaahda: Runtii Allaah waa iigu nicmeeyay in aanaan goob joog la ahayn.

# 566

Oo haddaad ka heshaan fadli xagga Ilaahay, wuxuu hubaal odhan - sidiiyoo ayna idinka iyo isaga marnaba ka dhexeynin kalgacal: Alla aniguye! Haddaan la jiri lahaa, markaa waxaan liibaani lahaa liibaan aad u weyn.

# 567

Ee ha ku dagaallamaan Jidka Ilaahay kuwa iibsha nolosha adduunkan oo siista Aakhirada, oo qofkii isagu u dagaallama Jidka Ilaahay, markaa la dilo ama lib hela, waxaan siin doonnaa Ajar aad u Weyn.

# 568

Oo maxaad u heysataan cudur daar inaydaan u dagaallamin Jidka Ilaahay, iyo dartood kuwaa tabarta daran ee la dulleysto oo leh ragga iyo haweenka iyo carruurtaba, (oo ka mid ah) kuwa dhaha: Rabbigayow! Naga saar magaaladan ay dadkeedu yihiin gar ma qaatayaasha oo nooga yeel Xaggaaga gacal na xafida, oo nooga yeel Xaggaaga gargaare.

# 569

Kuwa (Xaqa) rumeysan waxay u dagaallamaan Jidka Ilaahay, kuwase ah xaq diidka waxay u dagaallamaan jidka Shaydaanka. ee la dagaallama xulufada shaydaanka; hubaal, dabinka shaydaanku waa daciif.

# 570

Oo miyaadan arag kuwii lagu yidhi: Ceshada gacmahiinna[^34] oo ooga salaadda, oo bixiya Sakada, markase loo qoray inay dagaal galaan, mise koox ka mid ah waxay uga baqaan dadka sida ay tahay in looga baqdo Allaah ama baqdin ka daranba. Oo waxay yidhaahdaan: Rabbigayow! Maxaad noogu faral yeeshay dagaalka? Oo haddaad noogu dib dhigi laheyd muddo yar? Dheh: Sahayda adduunkan waa wax gaaban. Oo Aakhirada baa u khayr badan kan iska ilaasha (xumaha)oo la idinkuma gardarroon doono wax xuub le’egna ha ahaatee.

[^34]: Waxay ahayd intaan la soo dejin amarka jihaadka.

# 571

Meel kastoo aad joogtaan geeridu way idin haleeli, xitaa haddaad ku jirtaan daaro dhaadheer oo la adkeeyey. Oo Hadday haleesho wanaag, waxay yidhaahdaan: Tani waa xagga Ilaahay. Haddiise ay ku dhacdo ayaan darro, waxay yidhaahdaan: Tani waa xaggaaga. Dheh: wax walba waxay ka yimaadaan xagga Ilaahay, ee maxaa ugu wacan dadkani in aanay ku soo dhowaanba inay fahmaan hadalka?

# 572

Wax kastoo ku haleela oo wanaag ah (Aadmigow) waa xagga Ilaahay, waxase kugu dhaca oo ayaan darro ah waa xagga naftaada. Oo waxaanu kuu soo dirnay (Nabiyow) dadka Rasuul aad u ahaato, oo Allaah baa ku filan Markhaati uu ahaado.

# 573

Qofkii adeeca Rasuulka (Nabi Muxammad), wuxuu run ahaan Adeecay Allaah, oo qofkii jeesada, Annagu kuuma aanu soo dirin ilaaliye inaad ka ahaato (dadka) dushood.

# 574

Oo waxay yidhaahdaan: waan Oggolnahay. Markase ay ka tagaan agtaada, koox ka mid ah waxay goostaan habeenkii wax aan aheyn oo ka duwan waxa aad tidhaahdo. Oo Allaah wuu qoraa waxa ay goostaan habeenkii. Ee ka jeeso, oo isku hallee Allaah oo talo saaro. oo Allaah ku filan ilaaliye uu ahaado.

# 575

Miyeynan u dhug yeelaneyn Qur’aanka? Oo hadduu ka imaan lahaa cid aan aheyn Allaah, waxay hubaal ka heli lahaayeen dhexdiisa is khilaaf badan.

# 576

Oo markuu u yimaado war la xiriira nabad ama cabsi, waxay ku faafiyaan debedda, oo hadday u celin lahaayeen Rasuulka (Nabi Muxammad) ama kuwa talada u haya oo ka mid ah, waxaa ogaan lahaa kuwaa ka mid ah ee sal gaari kara. Oo haddaanu Fadliga Ilaahay korkiinna ahaan lahayn iyo Naxariistiisa, waxaad raaci laheydeen Shaydaanka in yar oo idinka mid ah ma’ahee.

# 577

Ee u dagaallan Jidka Ilaahay, xil kaama saarna (oo lagu weydiin maayo) waxaan naftaada ahayn, oo ku guubaabi mu’miniinta inay geesinnimo muujiyaan. Waa intaasoo Allaah idinka qabto dagaalka kuwa gaaalada ah. Oo Allaah baa Baas Badan, oo ku daran inuu dhigo ciqaab lagu dersin qaato.

# 578

Qofkii ku garab siiya (qof kale) arrin wanaagsan wuxuu leeyahay qayb ka mid ah (wanaaggeeda), oo qofkii ku garab siiya (qof kale) xumaan wuxuu leeyahay qayb culeyskeeda (dambigeeda) ah. Oo Allaah baa haya maamulka wax walba.

# 579

Oo marka la idinku salaamo salaan, ku salaan naqa mid ka wanaagsan ama ku naqa salaan (la mid ah). Hubaal, Allaah baa haya xisaabta wax kasta oo la falo.

# 580

Allaah! Ma jiro Ilaah (xaq lagu caabudo) aan Isaga ahayn. Wuxuu hubaal idin soo kulmin Maalinta Qiyaamaha, shaki kuma jiro. Oo yaa ka run sheeg badan Allaah oo hadla.

# 581

Muxuu yahay arrinkiinnu, haddaba, oo aad ugu qaybsanteen labo kooxood xagga munaafiqiinta?[^35] Isagoo Allaah uu dib ugu celiyey (gaalnimo) waxa ay kasbadeen darteed? Ma waxaad dooneysaan inaad hanuunisaan mid uu Allaah lumiyey? Oo qofkii uu Allaah lumiyo, uma heli doontid marnaba jid (uu ku hanuuno).[^36]

[^35]: Koox ka mid ah mu’miniinta ee difaacayey munaafiqiinta iyo koox ka mid ah mu’miniinta ee colaadinayey.

[^36]: Waxaa la soo weriyey in Carabta qaarkood ay ugu yimaadeen Rasuulka s.c.w. Madiina, markaasay isalaameen, kaddib waxaa ku dhacay xummadii Madiina, markaasay u laabteen gaalnimadii oo ka baxeen Madiina. Waxay la kulmeen qaar ka mid ah asxaabtii Nabiga s.c.w. markaasay asxaabtii waxay weydiiyeen sababta ay uga soo baxeen Madiina. Markaasay waxay u sheegeen inay ku dhacday xumaddii Madiina. Asxaabtii waxay yidhaahdeen: Oo maxaad tusaale ugu qaadan weydeen Rasuulka Alle s.c.w., markaasay asxaabtii u qaybsameen labo kooxood: koox arkay inay yihiin kuwaa munaafiqiin iyo koox aragta inay weli yihiin muslimiin. Markaasay soo degtay Aayaddan ka canaaneysa muslimiinta inay ku qaybsamaan arrinkooda, oo amreysa inay qafaashaan oo laayaan Carabta saxaraha deggan haddii aanay u soo haajirin Madiina iyo inay iyagu la mid yihiin mushirkiinta kale.

# 582

Waxay doonayaan inaad u gaalowdaan sida ay u gaaloobeen oo sidaas darteed aad isku mid u wada noqotaan. Ee ha ka yeelannina xaggooda xulufo jeer ay uga soo haajiraan (guryahooda) Jidka Ilaahay darti. Haddiise ay diidaan, markaa qab qabta oo ku dila meeshaad ka heshaanba, oo ha ka yeelannina xaggooda gacal iyo gargaare midna.

# 583

Waxaan aheyn kuwaa gaaraya qolo idinka iyo iyaga uu u dhexeeyo heshiiis (nabadeed), ama kuwo idiin yimaada iyagoo ay ka ciriiryoon tahay laabahooda inay idinla dagaallamaan ama la dagaallamaan dadkooda. Oo hadduu doono Allaah, hubaal waa uu idinka awood siin lahaa, sidaas darteed xaqiiq way idinla dagaallami lahaayeen, ee hadday idinka fogaadaan oo aanay idinla dagaallamin oo ay idiin soo bandhigaan nabad, markaa Allaah idiinma furin wax jid ah (idinka aad kula dagaallantaan).

# 584

Waxaad heli doontaan kuwo kale oo raba inay idinka nabad galaan oo ka nabad galaan dadkooda. Mar kasta oo dib loogu celiyo fidmo waxay isugu tuuraan madaxmadax. Ee haddaysan idinka fogaan oo idiin soo bandhigin nabad, oo aanayna laaban gacmahooda, markaa qabqabta oo ku dila meeshaad ka heshaanba, kuwan waxaan idiin siinnay ka hor taggood xujo cad.

# 585

Oo kuma habboona mu’min inuu dilo mu’min si gef ah ma’ahee, oo qofkii u dila mu’min si gef ah (waxaa saaran) xoreyn addoon mu’min ah iyo diyo la siiyo ehelkiisa, inay iska cafiyaan maahee sadaqo ahaan. Haddiise kan (la dilay) uu ka mid yahay qolo cadowgiin ah isaguna yahay mu’min xorayn addoon mu’min ah (baa ku filan), oo hadduu ka mid yahay qolo heshiis idiin dhexeeyo (waxaa saaran) diyo la siiyo ehelkiisa, iyo xoreyn addoon mu’min ah. Qofkiise aan heli karin (addoon uu xoreeyo) waa inuu soomo labo bilood oo xidhiidh ah[^37], eed siin xag Ilaahay. Oo Allaah waa Wax walba Ogsoone,Xakiiim ah

[^37]: Labo bilood aan kala go’ lahayn marka laga reebo wixii cudur daar leh sida marka ay soo gasho bisha Ramadaan, ama labada maalmood ee ciidda, ama xagga dumarka marka uu ku dhaco xayl, iwm.

# 586

Oo qofkii u dila mu'min si kas ah, ciqaaabtiisu waa Naar, uu ku dhex waari weligii, oo Allaah wuu u cadhooday, oo wuu nacladay, oo wuxuu u diyaariyey cadaab aad u weyn.[^38]

[^38]: Nabigu s.c.w. wuxuu yidhi: Qofka mu’minka ah wuxuu ku sugnaan khayr xagga diintiisa marba haddii uusan galin dambiga ah inuu qof ku dilo xaq darro.” Wuxuu sidoo kale yidhi: Adduunka oo rogmada yaa ka sahlan Allaah agtiisa dil qof Muslim ah.

# 587

Mu’miniintoy! Marka aad u baxdaan (dagaal) Jidka Ilaahay ah, wax hubsada, oo ha ku odhannina qofkii idiin soo bandhiga nabad: ma tihid mu‘min. Ma waxaad doonaysaan alaabada noloshan adduunka! Waxaase Allaah agtiisa ah khayr iyo qaniimooyin tiro badan. Sidaas baad ahaydeen idinkuba intan ka hor, markaasuu Allaah ku manneystey khayr dushiinna, ee wax hubsada. hubaal Allaah waa u Xog ogaal waxa aad fashaan.

# 588

Ma ay sinna kuwa ka jooga (jihaadka) ee ka mid ah mu'miniinta iyagoo aan qabin wax dhib ah iyo kuwaa kula jihaad gala Jidka Ilaahay maalkooda iyo Nafahoodaba. Allaah wuxuu ka yeelay kuwa kula jihaad gala maalkooda iyo nafahooda inay dheeraadaan kuwa ka jooga (jihaadka) darajo (sare). Oo dhammaan wuxuu Allaah u ballan qaaday wanaag; oo wuxuu Allaah kaga faddali kuwa jihaada kuwa ka jooga (Jihaadka) Ajar aad u Weyn.

# 589

Derejooyin (sare) oo Xaggiisa ah, iyo asturaad iyo Naxariiis. Oo Allaah waa Dambi Dhaaf Badane, Naxariis Badan.

# 590

Hubaal kuwa ay oofsato malaa’igtu iyagoo gef ku jira ay u geystaan nafahooda (inay dhex degeyn gaalada oo ka soo haajirin), waxay (ku) odhan: Maxaad ku sugneydeen oo xaal ah? Waxay odhan: Waxaanu ahayn kuwo tabar yar dhulka gudahiisa. Waxay odhan: Oo miyaaney ahayn arlada Ilaahay mid ballaaran oo aad ku haajiri karteen?[^39] Marka waa kuwan kuwa hoygoodu yahay Naar, oo way u xun tahay aaye iyo meel la ahaado.

[^39]: Inaad doorato inaad ku dhex noolaato gaalo, adigoo awooda inaad ka soo haajirto degaan uu qofku muslimka ku awoodin inuu ugu dhaqmo diintiisa si xorriyad leh. Muslimiintii Makkah aan la soo haajirin Nabiga s.c.w. iyagoo awooda, waxaa laga dulmiyey xagga gaalada, waxayna ku qasbeen inay u soo raacaan dagaalkii Badar, markaas baa qaar la dilay oo waxaa haleelay fallaarahii dagaalka. Waxaa u diiday duruuf ka baxsan awooddooda.

# 591

Marka laga reebo kuwa daciifka ah oo leh ragga iyo dumarka iyo carruurtaba oo aan xeelad lahayn, oo aan heli karin jid (loo baxsado).

# 592

Kuwaan waa intaasoo uu Allaah iska cafiiyo, oo Allaah waa Cafis Badane, Dambi Dhaaf Badan.

# 593

Oo qofkii u soo haajira Ilaahay Darti, wuxuu ka heli doonaa dhulka meelo badan oo magan gal leh iyo risiq waasic ah. Oo qofkii ka soo baxaa gurigiisa isagoo u ah muhaajir xagga Ilaahay iyo Rasuulkiisa oo markaas mowdku helo, wuxuu xaqiiq ajarkiisu saaran yahay Allaah. oo Allaah waa Dambi Dhaaf badane, Naxariis Badan.

# 594

Oo markaad ku socdaashaan dhulka, idin ma saarna eed haddaad soo gaabisaan salaadda[^40], haddaad ka cabsataan inay dhibaato idiin geystaan gaalada, hubaal, gaaladu waxay idiin yihiin cadow iska cad.

[^40]: Waqtiyada cabsida ee la joogo goobta dagaalka. Sida uu ahaa dhaqanka Rasuulka iyo asxaabtiisa waxaa ku cad in cabsidu ahayn sabab lagu soo gaabiyo salaadda, waxaa la soo gaabin marka aad ka soo safarto degaankaagii. .Afarta rakcadood waxaa lagu soo koobaa labo rakcadood.

# 595

Oo markaad dhex joogto, oo aad u oogto salaadda, ha kula istaagto koox ka mid ah, oo ha qaataan hubabkooda, oo markay sujuudaan ha aadaan gadaashiinna, oo koox kale oo aan weli tukan ha timaaddo horay oo ha kula tukadaan, oo ha qaataan digtoonidooda iyo hubabkooda. Waxay doonayaan kuwa gaalada ahi inaad moogaataan hubabkiinna iyo qalabkiinna oo ay markaas idiin soo weeraraan mar keliya (si kedo ah), oo ma aha korkiinna wax eed ah hadday idin haysato dhib roob ama aad tihiin kuwa buka inaad dhigtaan hubabkiinna, oo qaata digtoonidiinna. Hubaal, Allaah wuxuu u diyaariyey gaalada cadaab dulleysa.

# 596

OO marka aad bogtaan salaadda, xusa Allaah joog iyo fadhi iyo idinkoo u jiifaba dhinacyadiinna, Markase aad nabad degtaan, u ooga salaadda si wanaagsan. Hubaal, salaadda waxay ku tahay mu’miniinta waajib leh waqtiyo go’an.

# 597

Oo ha ka qalbi dabcina dabagalka qoloda (cadowga ah); haddaad idinku dareentaan xanuun, hubaal iyaguba (sidoo kale) waxay dareemaan xanuun sidaadba u dareentaan xanuun, oo waxaad ka rajaysaan Allaah wax aanay rajaynin, oo Allaah waa wax kasta Ogsoone, Xakiim ah.

# 598

Hubaal Waxaanu kuugu soo dejinnay Kitaabka (Qur’aanka) si xaq ah, si aad ugu kala xukunto dadka dhexdooda waxa uu Allaah ku baray, ee ha noqon qareen u dooda khaa’iniinta.

# 599

Oo weydiiso Dambi Dhaaf Ilaahay, Hubaal, Allaah waa Dambi Dhaaf Badane, Naxariis Badan[^41].

[^41]: Abuu Hurayra a.k.r. waxaa laga soo weriyey inuu yidhi: Waxaan maqlay Rasuulkii Alle s.c.w. oo leh: Wallaahi, Waxaan dambi dhaaf weydiistaa Alle oo u toobad keenaa wax ka badan toddobaatan jeer maalintii.» (Al-Bukhaari)

# 600

Oo ha u doodin kuwa khiyaameeya nafahooda. Hubaal, Allaah ma jecla mid kastoo khaa'in ah, dambiiile.

# 601

Waxay ka qariyaan (niyooyinkooda iyo camalladooda xun) dadka, kamase qarin karaan Allaah, wuuna la socdaa markay ku caweeyaan habeenkii hadal uusan raalli ka ahayn, oo Allaah waa uu koobaa waxa ay falaan.

# 602

Eega! Idinka weeye kuwa (ay dhici karto) inay u doodaan noloshan adduunka, ee yaa uga doodi Allaah agti Maalinta Qiyaamaha, ama u noqon wakiil difaaca?

# 603

Oo qofkii fala xumaan (uu qof kale ku waxyeelleeyo) ama ku jira gef uu u geysto naftiisa, markaas weydiista Dambi Dhaaf Ilaahay, wuxuu heli Allaah oo ah Dambi Dhaaf Badane, Naxariis Badan.

# 604

Oo qofkii gala dambi, wuxuu u galaa oo keliya dhibaateynta naftiisa oo isagay ka go'an tahay. Oo Allaah waa wax kasta Oge, Xakiim ah.

# 605

Oo qofkii kasbada gef ama dambi, markaas ku eedeeya mid aan waxba galabsan[^42], wuxuu xaqiiq xambaartaa been abuurasho iyo dambi iska cad.

[^42]: Aayaddan iyo Aayadaha ka dambeeya waxay ku soo degeen waxa uu falay ducmah ee inta wax xaday ku qarshay guri nin Yuhuud ah uu leeyahay, markaasuu inkiray oo yidhi waxaa xaday Yuhuudiga , markaasay xigtadii ducmah u sheegeen Nabiga s.c.w. oo ka dalbeen Nabiga s.c.w. inuu difaaco ducmah, oo xukumo Yuhuudiga, iyagoo ku qiray inuu kan wax xaday yahay Yuhuudiga, wuxuu Nabigu s.c.w. ku sigtay inuu rumeysto hadalka ducmah qaraabadi iyo masabbishadoodii Yuhuudiga.

# 606

Oo hadduusan jirin Fadliga Ilaahay korkaaga iyo Naxariistiisa, waxay xaqiiq ku hammin lahayd koox ka mid ah inay ku marin habaabiyaan, mase marin habaabiyaan waxaan aheyn nafahooda, waxnana kuma yeeli karaan.. oo Wuxuu Allaah kugu soo dejiyey Kitaabka iyo Xikmadda oo ku baray wax aadan horay u aqoon. Oo fadliga uu Allaah ku siiyey waa mid aad u weyn.

# 607

Kuma jiro wax khayr ahi wax badan oo faqooda ah marka laga reebo mid amra sadaqo ama wanaag, ama kala maslaxaad dadka, oo qofkii fala sidaas isagoo doonaya Raalli gelinta Ilaahay, Waxaanu siin doonnaa abaalgud aad u weyn.

# 608

Oo qofkii khilaafa Rasuulka kaddib inta uu u caddaaday hanuunka oo raaca waxaan aheyn jidka mu\`miniinta. Waxaan u jeedin waxaas uu isagu (naf ahaantiisa) u jeestay, oo ka yeeli inuu galo Naar, oo waa u xun tahay meel la ahaado iyo aayo tiin.

# 609

Hubaal! Allaah ma dhaafo in wax uun lala wadaajiyo (cibaadada), wuxuuse u dhaafaa waxa intaa aan ahayn qofkuu doono. Oo qofkii la wadaajiya wax uun Allaah, wuxuu xaqiiq lumaa lumid fog.

# 610

Ma la barbar caabudaan Isaga waxaan ahayn sanamyo magacyo dheddigood leh, oo ma caabudaan waxaan aheyn Shaydaan fallaago ah.

# 611

Oo Allaah uu Nacladay. Oo (Shaydaan) wuxuu yidhi: Waxaan ku yeelan addoomahaaga qayb go'an;

# 612

oo hubaal waan habaabin, oo gelin hididdiillooyin been ah; oo amri (xumaanta) sidaas darteed waxay jeexjeexi dhegaha xoolaha[^43], oo hubaal waan amri sidaas darteed waxay doorin abuurka Ilaahay[^44]. Oo qofkii ka dhigta shaydaan gacal halkii Allaah, wuxuu xaqiiq khasaari khasaare caddaan ah.

[^43]: Carabtii jaahiliga ahayd waxay qabeen in xoolaha loo hibeynaya asnaamta, la gooyo dhegahooda, xoolahaana ma bannaana in la fuulo ama la isticmaalo oo waa in la iska daayo oo la xarig furo.

[^44]: Waxaa suura gal ah in loola jeedo beddelidda abuurka ilaahay calaamadaha jirka lagu qoro, washamka, in xoolaha la dhuufaano ama waxaa la yidhi waxaa loola jeedaa beddelidda diinta ilaahay.

# 613

Wuxuu u ballan qaadaa oo geliyaa hiddidiillooyin been ah, oo ma u ballan qaado shaydaan waxaan inuu khiyaano ahayn.

# 614

Kuwan hoygoodu waa Naar, oo kama heli doonaan xaggeeda meel ay ka hirgalaan.

# 615

Kuwa se (xaqa) rumeysan oo samaha fala, waxaan ka yeeli doonaa inay galaan Beero ay hoostoodu webiyo qul-qulaan iyagoo ku dhex waari weligood. Waa Ballan Ilaahay oo Xaq ah, Oo yaa ka run badan Allaah Hadalkiisa.

# 616

(Jannada) ma ahaan doonto mid ku xiran (helitaankeeda) hididdiillooyinkiin- na[^45] aad iska rajeysaan iyo hididdiillooyin- ka ehlu Kitaabka midna, qofkii falaa xumaan, waa laga goyn, oo ma u helayo naftiisa Allaah ka sokow gacal iyo gargaare midna.

[^45]: “Kum” halkan waxaa la yidhi waxaa loola jeedaa muslimiinta, sidoo kale waxaa la yidhi waxaa loola jeedaa gaalada mushrikiinta ah, gunta Aayddana waxaa weeye in abaalgudka aakhiro aan lagu helin ididdiilo iyo iska rajeyn, laakiinse lagu helo iimaanka iyo sama falka.

# 617

Oo qofkii fala camallo wanaaagsan lab ahaayaa ama dheddig oo mu'min ah, waxay kuwan geli Jannada, oo laguma gardarroonayo xuub laf timireed wax le’eg.

# 618

Oo yaa ka diin fiican mid isu wada dhiiba Allaah isagoo sama fale ah. Oo raaca diinta Ibraahiim, toosnihii. Oo Allaah wuxuu ka dhigtay Ibraahiim gacal u gaar ah.

# 619

Oo Allaah baa iska leh waxa jira samooyinka iyo waxa jira arlada. Oo Allaah waa koobaa wax walba.

# 620

Oo waxay ku weydiiyaan xukun ku saabsan haweenka (iyo maalkooda dhaxalka ah), dheh: Allaah baa idiinka sheegaya Xukunkaa arrinkooda[^46], iyo arrinka waxa la idiinku akhriyo Kitaabka oo ku saabsan gabdhaha agoomaha ah oo aydaan siin saamiyadii loo gooyey (ee dhaxalka, idinkoo dooneyn inaad guursataan maadamay foolxun yihiin, una diidaya inay guursadaan rag kale damac idiinka jira maalkooda darteed, marka waa inaydaan sidaasi yeelin )[^47], xagga arrinka kuwa tabarta yar ee ka mid ah carruurta (waa inaad siisaan xuquuqdooda), iyo inaad ku dhaqdaan caddaalad agoomaha. Oo Wax kastoo aad fashaan oo khayr ah, hubaal Allaah wuu Ogsoon yahay.

[^46]: Eeg Suuradda An-Nisaa Aayadda : 3.

[^47]: Caadada Carabta waagii jaahiliyadda waxay ahayd in waliga uu xaq u leeyahay inuu guursado gabdhaha agoomaha ee mas’uulka uu ka yahay, iyo inuu xaq ku leeyahay maalkooda. Haddii ay qurxoon tahay wuu guursanayey, oo wax ka qaato maalkeeda , oo haddii ay fool xun tahay waa uu diidaa inay guursato nin kale si uu u hanto maalkeeda. Aayaddani waxay reebtay arrintaas.

# 621

Oo hadday haweeney ka cabsato dhaqan xumi[^48] ama jeedsasho Xagga ninkeeda ah, ma jiro eed korkooda ah, hadday ka heshiiyaan dhexdooda heshiis, oo heshiiska baa khayr badan, oo nafaha Aadmiga waxaa lagu laray masuugnimo. Oo haddaad samo fashaan oo iska ilaalisaan (xumaha), haddaba hubaal, Allaah waa u Xog ogaal waxa aad fashaan.

[^48]: Eeg macnaha nushuush ee xagga afada sharaxa suuradda An-Nisaa Aayadda 34. Nushuushka ninka waa inuu si qallafsan ula dhaqmo xaaska oo ku adadkaado, iyo inuu diido inuu u tago oo u galmoodo, oo uusan siin masruuf iyo marasho.

# 622

Oo ma kari doontaan inaad sameysaan caddaalad dhan (xagga jaceylka) xaasaska dhexdooda si kasta oo aad u dadaashaan ee ha ka iilannina (middood) iilasho dhan, oo aad markaas ka tagtaan sidii yoo ay tahay mid lalmata. Oo haddaad wax wanaajisaan, oo iska ilaalisaan (xumaha), hubaal Allaah waa Dambi Dhaaf, Badane, Naxariis Badan.

# 623

Haddiise ay kala tagaan, wuxuu Allaah ku kaafin mid walba wax ka mid ah Deeqdiisa. Oo Allaah waa Waasic (Fadligiisu) ballaaran yahay, Xakiim ah.

# 624

Oo Allaah baa iska leh waxa jira samooyinka iyo waxa jira arlada. Oo xaqiiq waxaan xil saarnay kuwii la siiyey Kitaabka ee idinka horreeyey (oo xil idin saaran ah) idinkana (sidoo kale) inaad dhowrtaan (xilalka uu idin saaray) Allaah, oo haddaad Xaqa diiddaan, haddaba hubaal waxa jira samooyinka iyo waxa jira arladaba waxaa iska leh Allaah, oo Allaah waa Hodan Deeqtoon, la Ammaano.

# 625

Oo waxa jira samooyinka iyo waxa jira arlada waxaa iska leh Allaah. Oo ku filan Allaah inuu ahaado Ilaaliye.

# 626

Hadduu doono, Waa uu idin tagsiin karaa, dadow, oo keeni karaa kuwo kale. Oo Allaah waa mid Kara inuu sidaa yeelo.

# 627

Qofkii raba abaalka adduunyadan, haddaba Allaah baa haya abaalka adduunyadan iyo Aakhiradaba. Oo Allaah waa wax kasta Maqle, wax kasta Arka.

# 628

Mu’miniintoy! Ahaada kuwo u taagan caddaaladda oo u marag fura Ilaahay darti uun, nafahiinnaba lidkeed ha ahaatee ama waalidkiin ama qaraabada, hadduu yahay hodan ama faqiirba, Allaah baa ka mudnaansho badan oo dantooda yaqaan. Ee ha raacina waxa liita ay naftu rabto si aydaan uga iilan (xaqa), oo haddaad iilataan ama jeesataan[^49], haddaba hubaal, Allaah waa u Xog ogaal waxa aad fashaan.

[^49]: Waxaa Nabiga s.c.w.la weydiiyey dunuubta waaweyn ee lagu halaagsamo. Wuxuu yidhi: waa Shirkiga, ku caasinta waalidka, dilka xaq darrada ah iyo markhaati beenaadka.” W.w. Al-Bukhaari

# 629

Mu’miniintoy! Rumeeya Allaah iyo Rasuulkiisa iyo Kitaabka uu ku soo dejiyey Rasuulkiisa, iyo Kitaabka uu hore u soo dejiyey, oo qofkii rumeyn diida Allaah iyo Ma’laa’igtiisa iyo Kutubtiisa iyo Rusushiisa, iyo Maalinta Dambeysa (Aakhiro), wuxuu xaqiiq lumaa lumid aad u fog.

# 630

Hubaal kuwa rumeeya, haddana beeniya, haddana rumeeya (mar kale), oo haddana (mar kale) beeniya, markaas sii kororsada beenin Xaqa; Allaah ma cafin doono, oo kuma hanuunin doona Jid (Toosan) .

# 631

Ugu bishaaree munaafiqiinta inay mudan cadaab xanuun badan.

# 632

Kuwa ka dhigta gaalada gacallo sokeeye ah[^50] halkii mu’miniinta, ma waxay ka doonayaan ciso (iyo sharaf) xaggooda? Haddaba hubaal, Allaah baa iska leh Ciso oo dhan.

[^50]: Sida faafinta asraarta mu’miniinta iyo gaarsiinta arrimahooda gaalada ama inay marka ay ka bar bar jihaadayaan mu’miniinta inay hagradaan, iwm

# 633

Oo xaqiiq wuxuu horay idiinkugu soo waxyooday Kitaabka in markaad maqashaan Aayadaha Ilaahay oo la beeninayo ama lagu jeesjeesayo, ha la fadhiisannina iyaga, ilaa ay ka galaan hadal kale aan kaa aheyn, haddii kale waxaad noqoneysaan iyagoo kale; hubaal Allaah wuxuu ku soo kulmin munaafiqiinta iyo gaalada oo dhan Naar gudaheed.

# 634

Kuwa idin la suga (dhibaato idinku dhacda); oo markaad guul ka heshaan xagga Ilaahay, waxay yidhaahdaan: Oo miyaanaan idin la jirin? Oo hadday gaaladu lib yeelato, waxay yidhaahdaan, Ma waanaan idin adkeynin oo aan idinka celin mu’miniinta? Marka Allaah baa idin kala xukumi dhexdiinna Maalinta Qiyaamaha. Oo marnaba Allaah kama siin doono gaalada jid mu'miniinta.

# 635

Hubaal, Munaafiqiintu[^51] waxay (u heystaan inay) dagayaan Allaah, Isaga baase daga. Oo markay u kacaan salaadda, waxay kacaan iyagoo wahsi ku jiro, waxay istusaan oo keliya dadka, oo ma xusaan Allaah wax yar ma’ahee.

[^51]: Allaah wuxuu u daayey sheegashadooda inay yihiin mu’miniin, sidaa darteed baa loola dhaqmay dhaqanka ehlu iimaanka adduunyada, wuxuuse Allaah u diyaariyey Naar khiyaanada iyo mukurgooda awgi.Nabigu s.c.w. wuxuu yidhi: Waxaad arki doontaa kuwa ugu xun dadka dhexdooda inay yihiin labo wejiilayaasha ee ula taga kuwaasi weji, kuwaas kalena weji kale.” W.w. Al-Bukhaari

# 636

Waxay kala dhex wareegaan kuwaas (gaalada) (iyo kuwan), oo kama tirsana kuwan, iyo kuwaa midna, oo qofkii uu Allaah lumiyo, uma heli doontid jid isaga.

# 637

Mu’miniintoy! Ha ka yeelannina gaalada gacallo halkii mu’miniinta. Ma waxaad dooneysaan inaad iskaga yeeshaan Allaah xujo cad?

# 638

Hubaal, Munaafiqiintu[^52] waxay ahaan dabaqa u hooseeya ee Naarta; oo uma heli doontid gargaare.

[^52]: Nabigu s.c.w. wuxuu yidhi: Qofkii kastoo leh tilmaamahan afarta ah waa munaafaq dhan: Markii la aamino, khiyaanaa ku soo baxda, markii uu warramo wuxuu sheegaa been, markuu ballan galo, wuu ka baxa ballanka, markii ay cid doodaanna wuu caytamaa.”

# 639

Marka laga reebo kuwa toobad keena oo wanaagsanaada, oo cuskada Allaah, oo u keli yeela cibaadadooda Allaah, Kuwan waa la jirka mu’miniinta. Oo wuxuu Allaah siin doonaa mu’miniinta Ajar aad u weyn.

# 640

Muxuu Allaah ku falayaa caddibaadiin- na haddaad tihiin kuwa (u) mahad naqa oo rumeysan (oo toobad keen ah)? Oo Allaah waa tixgeliye camalkii darti loo qabtaa, abaal gud fiican bixiya, Wax kasta Ogsoon.

# 641

Allaah ma jecla ku dhawaaqa hadalka kiisa xun, mid maahee uu yidhaahdo qof lagu gardarrooday (oo dacwoonaya). Oo Allaah waa wax kasta Maqle, wax kasta Ogsoon.

# 642

Haddaad u fashaan khayr si caddaan ah ama qarsoodi, ama aad iska cafidaan xume - haddaba hubaal, Allaah waa cafis Badane, awood Badan.

# 643

Hubaal, kuwa rumeyn diida Allaah iyo Rusushiisa (iyo kuwa) raba inay kala geeyaan Allaah iyo Rusushiisa oo yidhaahda, Waxaan rumaysannahay qaarkood, oo rumeyn diidnaa qaar kale, oo raba inay qaadaan jid u dhexeeya(labadaa).

# 644

Kuwan weeye kuwa run ahaan ah gaalo. Oo Waxaanu u diyaarinnay gaalada cadaab dulleysa.

# 645

Kuwase rumeysan Allaah iyo Rusushiisa oo aan ka dhex saarin midkoodna ka mid ah, kuwaas buu Allaah siin doonaa ajarradooda, oo Allaah waa Dambi Dhaaf Badane, Naxariis Badan.

# 646

Ehlul Kitaabku (Yuhuuddu) waxay ku weydiistaan inaad kaga soo dejiso Kitaab xagga samada. Waxayba horay kaga dalbeen Muuse arrinkaas mid ka weyn, oo waxay yidhaahdeen: Noo tus Allaah si caddaan ah, markaas baa waxaa qabtay onkod daran gardarradoodii darteed. Haddana waxay samaysteen dibi (ilaah ahaan) kaddib markay xujooyin cad u yimaadeen waanu se ka cafinnay arrinkani. Oo waxaanu siinnay Muuse Xujo Cad.

# 647

Oo Waxaan kor u soo qaadnay Buurta (Siinaay) oo dul keennay (goortii aan ka qaadeynay) axdigoodii. oo Waxaanu ku nidhi: Gala Albaabka idinkoo sujuudsan. Oo Waxaanu ku nidhi: Ha ku xadgudbinnana arrinka Sabtida. Oo Waxaan la sameynay Axdi adag.

# 648

Sidaas awgeed, axdigooda ay ka baxeen darteed, iyo rumeyn la’aantooda Aayadaha Ilaahay iyo ku diliddooda Anbiyada gar darro, iyo qawlkooda ah: Quluubtayada way qufulan yihiin. mayee, Allaah baa yeelay shaabbad dushooda daahda gaalnimadooda darteed marka ma rumeyn doonaan in yar ma’ahee.

# 649

Iyo rumeyn la’aantooda darteed iyo odhaahdooda ay ka sheegaan Maryam ee been abuur aad u weyn ah.

# 650

Iyo odhaahdooda: hubaal waxaan innagu dilnay Masiixa Ciise ibnu Maryam, Rasuulkii Ilaahay[^53], \_mase ay dilin[^54] mana ay daldalin, laakiinse waa loo arag ekeysiiyey. Oo hubaal kuwa isku khilaafa arrinkiisa waxaa xaqiiq kaga jira shaki. Uma heystaan wax cilmi (la hubo oo run ah), waxa ay raacaan wax kale maahee waa male awaal. Oo ma ay dilin oo la hubo.

[^53]: Waxay u yidhaahdeen Ciise Rasuulkii Ilaahay jeesjees ahaan, waayo ma rumeysneen Risaaladii Ciise c.s.

[^54]: Aayaddan waxay burineysaa sheegashada Yuhuudda inay dileen Ciise c.s.: Allaah wuxuu leeyahay ma ay dilin iyagoo huba inuu shaksi ahaan isaga yahay, taasi macnaheedu waxaa weeye waxay dileen qof kale iyagoo moodayay Ciise c.s.

# 651

Mayee! Allaah baa (Ciise) kor u qaaday Xaggiisa, oo Allaah waa Adkaade, Xakiim ah.

# 652

Oo ma jiro mid ka mid ah ehlul- Kitaabka (Yuhuudda iyo Nasaarada) aan hubaal rumeyn doonin isaga (Nabi Ciise inuu yahay addoon Ilaahay iyo Rasuulkiisa, oo aan la dilin lana daldalin) ka hor inta aanu dhiman[^55]. Oo Maalinta Qiyaamaha wuxuu isagu ku marag furi lidkood iyaga.

[^55]: Yuhuudi iyo Kirishtaan kasta ka hor dhimashadiisa isaga (Ciise) waxay aamini doonaan inuu Ciise yahay Rasuul Ilaahay, iyo inuusan ahayn wiilkii Ilaahay. Mufasiriinta qaarkood waxay yidhaahdeen: Mid walba oo ka mid ah Yuhuudda iyo Kirishtaanka wuxuu aamini doonaa sidaa ka hor dhimashadiisa (waqtiga geeridiisa).

# 653

Gefka ay geysteen kuwaa ah Yuhuudda awgii, ayaan uga xaaraameen- nay waxyaalaha wanaagsan ee horay ugu ahaa xalaasha, iyo sababta ka weecintooda (dad) badan Jidka Ilaahay.

# 654

Iyo qaadashadooda Ribada iyagoo xaqiiq laga reebay inay qaataan, iyo ku cunistooda maalka dadka been. Oo waxaan u diyaarinnay kuwooda gaalada ah ee ka mid ah cadaab aad u xanuun badan.

# 655

Laakiinse kuwooda ku xidideystey cilmiga oo ka mid ah iyo mu’miniintuba, waxay rumeysan yihiin waxa laguu soo dejiyey oo waxyi ah iyo wixii la soo dejiyey waxyi hortaa, iyo kuwa u ooga salaadda si wanaagsan ee bixiya Sakada ee rumeysan Allaah iyo Maalinta Aakhiro, kuwan waa kuwa aan siin doonnaa Abaalgud Weyn.

# 656

Hubaal Waxaanu kuugu waxyoonnay sidii aan ugu waxyoonnayba Nuux iyo Nabiyadii ka dambeeyay; oo Waxaanu (sidoo kale) u waxyoonnay Ibraahiim iyo Ismaaciil iyo Isxaaq iyo Yacquub iyo Al-Asbaad (Nabiyadii ahaa firka Yacquub) iyo Ciise iyo Ayyuub iyo Yuunus iyo Haaruun iyo Sulaymaan, oo Daawuud Waxaanu siinnay Zabuur.

# 657

Oo (waxaan soo dirnay) Rusul aan kaaga warrannay ka hor, iyo Rusul aanaan kaaga warraminba, oo Muuse Allaah wuxuu ula hadlay si toos ah hadlid[^56].

[^56]: Wuxuu Allaah la hadlay Muuse toos dhexeeya la’aan, waxayna ka mid yihiin tilmaamahiisa, sidaa awgeed baa loo yidhaahdaa kaliimul Laah, halka Rususha kale waxyiga la soo marsiiyey Jibriil, wuxuuna Allaah la hadlay Nabi Muxammad s.c.w. toos habeenkii Micraajka.

# 658

(Waxaan soo drinay) Rusul ah bishaareeyaal iyo digayaal si aanay dadku ugu yeelan Allaah wax cudur daar ah (imaanshaha) Rususha ka dambow. Oo Allaah waa Adkaade, Xakiim ah.

# 659

Laakiinse Allaah wuxuu markhaati ka yahay waxa uu kuu soo dejiyey wuxuu ku soo dejiyey Cilmigiisa, malaa’igtuna[^57] waa ka markhaati kacaan (sidoo kale). Oo Allaah ku Filan Markhaati uu ahaado.

[^57]: Malaa’igta Carshiga hareerahiisa ah sida Jabriil, Miikaa’iil iyo Israafiil.

# 660

Hubaal kuwa (Xaqa) rumeyn diida oo ka hor istaaga (dadka) Jidka Ilaahay, waxay xaqiiq habaabeen habow aad u fog.

# 661

Hubaal kuwa rumeyn (Xaqa) diida ee u dhaqma si caddaalad darro ah, ma aha Allaah Mid u dambi dhaafaya oo ma aha Mid ku hanuunin jidna.

# 662

Jidka Naarta mooyee, iyagoo ku dhex waaraya weligood, oo arrinkani Allaah waa u fududdahay.

# 663

Dadoow! Hubaal Rasuulku Wuxuu idiinla yimid xaq ka yimid Rabbigiin, ee rumeeya waa wax idiin roon idinka’e. Haddiise aad rumeyn diiddaan, haddaba hubaal Allaah baa iska leh waxa jira samooyinka iyo arlada. Oo Allaah waa wax kasta Ogsoone, Xakiim ah.

# 664

Ehlul-Kitaaboow(Yuhuud iyoNasaaroy)! Ha ku talax tagina camalkiinna, oo ha ka sheegina (been) Allaah, ee runta sheega. Masiixa Ciise ina Maryam waa oo keliya Rasuul Ilaahay soo diray iyo Kelmeddiisa uu u diray Maryam iyo ruux Isaga Xaggiisa ah uu abuuray; ee rumeeya Allaah iyo Rusushiisa. oo ha odhannina: Waa saddex (ilaah), Ka hara waa wax idiin roon’e. Allaah waa uun Ilaah Keliya, wuu ka hufan yahay inuu yeesho wiil. Wuxuuba leeyahay waxa jira samooyinka iyo arlada. Oo ku Filan Allaah ka taliye ahaan arrimaha uunka.

# 665

Masiixa (Ciise ina Maryam) sinnaba isagama fogeeyo inuu ahaado addoon Ilaahay, iyo sidoo kale malaa’igta u dhow (Alle). Oo qofkii iska fogeeya Caabudiddiisa oo islaweyn, Wuxuu u soo kulmin doonaa xaggiisa dhammaantood.

# 666

Ee ma kuwa (Xaqa) rumeysan oo samaha fala, wuxuu siin ajarradooda ay muteen oo dhan, oo u ziyaadin wax badan oo ka mid ah Fadligiisa. Kuwase ka fogaada Caabudidda (Alle keliya) oo is kibriya, Wuxuu cadaabi cadaab aad u xanuun badan.Oo ma u helayaan nafahoo- da Allaah sokadi gacal iyo gargaare midna.

# 667

Dadow! hubaal waxaa idiinka yimid Xujo Cad xagga Rabbigiin (waa Nabi Muxammad s.c.w), oo Waxaan idiin soo dirnay Nuur cad (Qur’aanka).

# 668

Ee ma kuwa rumysan Allaah oo isaga cuskada wuxuu gelin doonaa Naxariis Xaggiisa ah iyo Fadli, oo wuxuu ku hanuunin xaggiisa Jid Toosan (Islaamka).

# 669

Waxay ku weydiiyaan inaad wax uga sheegto xukun sharci ah. Dheh: Allaah baa idinka siinaya xukun arrinka qofaan lahayn aabbayaal iyo ubad midna. Haddii uu dhinto nin aan ilmo lahayn, oo leh walaaley, waxay leedahay bar waxa uu ka tago, isaguna wuu dhaxli haddii aanay lahayn ilmo. Haddiise ay yihiin labo (gabdhood oo walaalo ah), waxay leeyihiin seddex meeloodoo labo meel waxa uu ka tago (walaalle); haddayse yihiin walaalo rag iyo dumarba leh, labku wuxuu leeyahay wax la mid ah saamiga labo dheddig. Allaah Wuxuu idiinka dhigaa caddaan (Xeerarkiisa) si aydaan u lumin. Oo Allaah wax walba wuu Ogsoon yahay.

# 670

Mu’miniintoy! Oofiya ballamaha[^1] aad gashaan. Waxaa la idiin xalaaleeyey xoolaha nicmooleyda ah marka laga reebo waxa la idiinku yeedhin (halkan), waana inaydaan banneysaneyn ugaarsiga marka aad xidhataan (Xajka ama Cumrada). hubaal, Allaah wuxuu xukumaa wuxuu doono.

[^1]: Ballamaha, waxaa halkan loola jeedaa ballanta laga qaado Allaah, iyo ballamaha dadka dhexdooda ah, cahdiyada la galo, heshiisyada la kala saxiixdo, dhaaraha la maro, xilalka la qaado, iwm waa in aad loo dhowro.

# 671

Mu’miniintoy! Ha banneysannina xurmadda calaamooyinka uu dhigay Allaah iyo bisha xurmadda leh midna, hana ( fara gelina) hadyiga, iyo xoolaha la luqan xidhay (ee qurbaanka ah) iyo dadka u socda Baydka Xurmadda leh (Kacbada), iyagoo doonaya Fadliga Rabbigood iyo Raalli gelintiisa. Oo markaad bogtaan howlaha (Xajka ama Cumrada), markaa ugaarsada (haddaad doontaan), oo yeysan naceybka dad idinka hor istaagay Masjidka xurmadda gaarka ahi leh idinku xambaarin inaad xad gudubtaan. Oo isugu kaalmeeya samaha iyo ka dhowrsiga (xumaha), oo ha isu kaalmeynina dambiga iyo duullaanka (gardarrada ah). Oo dhowra (xilka uu idin saaray) Allaah. hubaal, Alle ciqaabkiisu wuu Daran yahay.

# 672

Waxa la idinka xaaraameeyay waa waxaa (xoolahaa) u dhinta iskood (gowrac la’aan), iyo dhiig, iyo hilib doofaar, iyo waxa lagu xuso magac kale aan ahayn Allaah, iyo xoolaha lagu dilo ceego, iyo tan u dhimata jug, iyo tan u dhimata meel ka soo dhac, iyo tan u dhimata hirdin - iyo waxa uu cuno dugaag[^2] - waxa aad (awood u yeelataan inaad) gowracdaan mooyee (dhimashadooda ka hor), iyo waxa lagu hadiyeeyo (gowraco) sanammada korkooda, (waxaa kaloo reebban) inaad wax ku qaybsataan faal iyo qori tuur, kaasi waa fisiq. Maalintan bay gaaladu ka quusteen diintiinna, ee ha ka baqina, ee Aniga (Alle) Keliya iga baqa. Maalintan[^3] baan idiin dhammeystiray diintiinna, oo idin taam yeelay Nicmaddeyda korkiinna, oo idiinka raalli noqday Islaamka diin iyo hab dhaqan ahaan. Qofkii se ay ku dirqido gaajo daran (inuu cuno hilbahaa aan bannaaneyn), isagoo aan u dan laheyn u iilasho dambi, markaa hubaal, Allaah waa Dambi Dhaaf Badane, Naxariis badan.

[^2]: Wixii ay idiin soo qabtaan dugaagga oo uusan dugaaggu wax ka cunin.

[^3]: Waxaa loola jeedaa maanta Xajkii Sagootinta uu Nabigu s.c.w. gutay Xajka, wax yar kaddibna uu dhintay markii uu u soo laabtay Madiina.

# 673

Waxay ku weydiiyaan waxa loo xalaaleeyey. Dheh: Waxaa la idiin xalaaleeyey waxyaalaha wanaagsan iyo waxaad barteen dugaagga iyo shimbiraha wax dhaawaca idinkoo u laylinaya ugaarsiga – aad bartaan waxa uu idin baray Ilaahay; ee cuna waxa ay idiin soo qabtaan, oo ku xusa Magaca Ilaahay korkooda, oo dhowra (xilka uu idin saaray) Allaah. hubaal, Allaah waa ku Dhakhsi Badan yahay xisaabta.

# 674

Maalintan (dhammaan) waxyaalaha wanaagsan waa la idiin xalaaleeyey; oo cuntada (xoolaha ay gowracaan) kuwa la siiyey Kitaabka (Yuhuudda iyo Nasaarada) waa idiin xalaal, oo cuntadiinnu waa u xalaal iyaga. (oo waa idiin xalaal) dhowrsanooyinka ka mid ah mu’minaadka iyo dhowrsanooyinka ka mid ah kuwa la siiyey Kitaabka idinka hortiiin, markaad siisaan meherradooda idinkoo ku qaadanaya (guur) aan gaabsi ka dooneyn oo aan ka yeelanayn saaxiibbooyin qarsoodi ah. Oo qofkii beeniya Iimaanka, waxaa xaqiiq bura camalkiisa, oo Aakhirada wuxuu ka mid ahaan kuwa ku sugan khasaaraha.

# 675

Mu’miniintoy! Markaad u kacdaan salaad meyra wajiyaddiinna iyo gacmihiinna ilaa xusullada, oo masaxa madaxyadiinna (oo meyra) lugahiinna ilaa canqawyada. Oo haddaad qasli (janaaba) qabtaan, markaa meyrta oo haddaad bugtaan ama safar tihiin ama uu ka yimaado mid idinka mid ah saxaro ama aad taabateen haween oo aydaan heli karin biyo, doonta carro daahir ah oo ku masaxa wajiyadiinna iyo gacmihiinna. Ma rabo Allaah inuu idin kor dhigo wax dhib ah, laakiinse wuxuu rabaa inuu idin daahiriyo, iyo inuu idiin dhammeystiro Nicmaddiisa dushiinna; si aad u mahad naqdaan.

# 676

Oo xusuusta Nicmadda Ilaahay dushiinna (waa Islaamka) iyo axdigiisa uu idiin ku guntay si adag, markaad tidhaahdeen: 'Waanu ku maqali (Nabi Allow) oo adeeci,' oo dhowra (xilka uu idin saaray) Allaah. hubaal, Allaah wuu Ogsoon yahay waxa ku jira laabaha (dadka).

# 677

Mu’miniintoy! Ahaada kuwo toosan oo u taagan Ilaahay Darti, markhaatiyo caadil ah oo yeysan naceybka dad kale idinku xambaarin inaydaan caddaalad sameyn. Caddaalad sameeya: sidaas baa u dhow dhowrsanaanta, oo dhowra (xilka uu idin saaray) Allaah. hubaal, Allaah waa u Xog Ogaal waxa aad fashaan.

# 678

Allaah wuxuu u ballan qaaday kuwa rumeysan oo samaha fala, inay mudan dambi dhaaf iyo Ajar aad u weyn.

# 679

Kuwase Xaqa diida oo beeniya Aayadahayaga, waa kuwan ehlu Naarka.

# 680

Mu’miiniintoy! Xusuusta Nicmadda Ilaahay dushiinna, waa tii ay qolo (Carab ah) goosteen inay idiin soo fidshaan gacmahooda xaggiinna, wuuse idinka qabtay gacmahooda oo dhowra (xilka uu idin saaray) Allaah. oo Allaah ha isku hal- leeyaan mu’miniintu.

# 681

Oo xaqiiq Allaah wuxuu la galay axdi Ilmahii Israa'iil, oo waxaan ka soo saarnay dhexdooda labo iyo toban oday. Oo wuxuu Alle yidhi: Hubaal Anigu waa idin la jiraa: haddaad oogtaan salaadda, oo bixisaan Zakada oo aad rumeysaan Rusushayda; oo u gargaartaan, oo amaahsataan Allaah amaah wanaagsan. Waxaan hubaal idiin asturi xumaatooyinkiina oo waxaan hubaal idin gelin Beero ay hoostoodu webiyo qulqulaan.Qofkii se Xaqa diida(ama qariya) intaas kaddib oo idinka mid ah, wuxuu xaqiiq ka lumaa Jidka Toosan (Islaamka).

# 682

Hase yeeshee ka bixiddooda axdigoodii awgii waan nacladnay, oo aan ka dhignay quluubtooda adeyg; waxay ka duween ereyada (sharciga ee la xiriira tilmaamaha Nabi Muxammad iyo arrimo kale) meela- hoodii, oo waxay dayaceen qayb waxa lagu waaniyey ah (raacidda Nabi Muxammad); oo waxaad ka arki mar walba khiyaano ku jirta xaggooda in yar oo ka mid ah maahee. ee iska cafi, oo iskaga jeeso. hubaal, Allaah wuxuu jecel yahay sama falayaasha.

# 683

Oo kuwa yidhaahda waxaanu nahay Nasaaro, Waxaan la galnay axdi, wayse dayaceen qayb waxa lagu waaniyey ah (heysashada iimaanka iyo camalka wanaagsan). Markaas baan ku tallaalnay cadaawad iyo isnac dhexdooda ah ilaa Maalinta Qiyaamaha, oo wuxuu Allaah u sheegi doonaa waxa ay samayeen.

# 684

Ehlu Kitaabkow (Yuhuud iyo Nasaaroy)! Xaqiiq waxaa idiin yimid Rasuulkayaga (Nabi Muxammad) oo idiin caddeynaya wax badan oo ka mid ah waxa aad qariseen ee Kitaabka (Towraadda iyo Injiilka) ka midka ah (sida tilmaamaha Nabi Muxammad), oo iska dul maraya in badan. Xaqiiq waxaa haatan idiinka yimid xagga Ilaahay nuur iyo Kitaab caddaan ah (Qur’aanka).

# 685

Oo uu Allaah kula hanuuniyo kan raaca Raalli ahaanshahiisa jidadka nabadda, oo kaga saaro mugdiyada xagga Nuurka Idankii, oo ku hanuunsha Jid Toosan (Islaamka).

# 686

Xaqiiq waa gaalo kuwa yidhaahda: Hubaal Allaah waa Masiixa ina Maryam. Dheh: Yaa haddaba wax ka tari kara Allaah hadduu doono inuu halaago Masiixa ina Maryam iyo hooyadi, iyo waxa ku sugan arlada oo dhan? oo Allaah baa iska leh Boqortooyada (runta ah ee) samooyinka iyo arlada iyo waxa u dhexeeyaba, Wuxuu abuuraa waxa uu doono. Oo Allaah wax walba wuu Karaa.

# 687

Oo Yuhuudda iyo Nasaaradu waxay yidhaahdaan: Waxaanu nahay ilmahii Ilaahay iyo kuwa uu jecel yahay. Dheh: Muxuu haddaba idiinku cadaabaa dambiyadiinna awgeed?. Mayee, waxaad tihiin Aadmi ka mid ah waxa uu abuuray. Wuxuu u dambi dhaafi qofkuu doono, oo cadaabi qofkuu doono. Oo Allaah baa iska leh Boqortooyada (runta ah ee) samooyinka iyo arlada iyo waxa u dhexeeyaba, oo waa Xaggiisa meel noqodka dambe.

# 688

Ehlu-Kitaabkow (Yuhuud iyo Nasaaroy)! Xaqiiq Rasuulkayaga (Nabi Muxammad) baa idiin yimid isagoo idiin caddeynaya (Xaqa) hakasho kaddib (soo diristii) Rususha, si aydaan u odhan, Nooma imaan bishaareeye iyo dige midna. Ee xaqiiq waxaa haatan idiin yimid bishaareeye iyo digeba. Oo Allaah wax walba wuu Karaa.

# 689

Oo waa tii uu Muuse ku yidhi dadkiisii: Dadkaygiiyow! Xusuusta Nicmadda Ilaahay dushiinna, waa tii uu idinka soo dhex saaray Nabiyo, oo idinka dhigay boqorro, oo idin siiyey waxaan la siin cid ka mid ah caalamka (waqtigiinnii).

# 690

Dadkaygiiyow! Gala arladaan daahirka ah (Suuriya iyo Falastiin - dhulka Shaam) ee Allaah idiin qoray, oo ha jeedinnina dhabarradiinna idinkoo dib u noqonaya, waayo markaas waxaad soo laaban idinkoo ku sugan khasaaro dhan.

# 691

Waxay yidhaahdeen: Muusow! Hubaal waxaa jooga qolo xoog badan (haraagii reer Caad oo ahaa dad dhaadheer oo xoog badan), oo ma gali doonno marnaba jeer ay ka baxaan; ee hadday ka baxaan markaas baanu hubaal gali.

# 692

Labo nin (Yuushac bin Nuun iyo Kaalib bin Yoofinaa) oo ka mid ah kuwa (Alle ka) cabsada oo uu Allaah u nicmeeyey waxay yidhaahdeen: Uga gala (cadowga) albaabka, oo markaad gashaanba idinkaa hubaal lib heli doona, oo Allaah isku halleeya, haddaad tihiin mu’miniin.

# 693

Waxay yidhaahdeen: Muusow! Marnaba ma gali doonno weligayo inta ay ku jiraan. Ee taga adiga iyo Rabbigaa oo dagaal gala labadiinnu, hubaal innagu halkan baanu fadhin.

# 694

(Muuse) wuxuu yidhi: Rabbiyow! Hubaal Anigu ma hanto waxaan ahayn nafteyda iyo walaalkay (Haaruun), ee na kala saar innaga iyo dadka caasiyiinta ah.

# 695

(Alle) wuxuu yidhi: Haddaba iyadu (dhulkan daahirka ah) hubaal waxay ka xaaraansan tahay iyaga afartan sannadood, ay ku jaha wareeri dhulka. Ee ha u murugoon dadka caasiyiinta ah.

# 696

Oo uga warran qisada labadii wiil ee Aadam oo xaq ah; Waa tii ay labaduba bixiyeen qurbaan ee laga aqbalay midkood (Haabiil, oo ahaa xoolaley isagoo la baxay xoolihiisii inta u fiican sadaqo ahaan), oo aan laga aqbalin kii kale ( Qaabiil, oo ahaa beeralay isagoo la baxay zaracisii inta u xun). (Qaabiil) wuxuu (ku) yidhi (Haabiil): hubaal wallee Waan ku dilayaa. (Haabiil) wuxuu yidhi: Sideedaba wuxuu Allaah wax ka aqbalaa kuwa dhowrsoon ee u hoggaansan.

# 697

Haddaad iigu soo fidiso gacantaada xaggeyga inaad I disho, Anigu kuugu soo fidin maayo gacantayda xaggaaga inaan ku dilo, hubaal waxaan anigu ka cabsadaa Allaah, Rabbiga caalamka.

# 698

Hubaal anigu waxaan rabaa inaad la gaddoonto dambiga aad iga gasho iyo dambigaagaba, markaas waxaad ka mid noqon ehlu Naarka, oo kaasi waa abaalka gar ma qaatayaasha.

# 699

Markaas bay u sahashay naftiisii dilka walaalki (Haabiil); oo uu dilay[^4], oo wuxuu ka mid noqday kuwa ku jira khasaaraha cad.

[^4]: Nabigu s.c.w. wuxuu yidhi: Ma jirto naf lagu dilo xaq darro uusan wiilkii Aadam ee hore (Qaabiil) qayb ku lahayn dambigaa.” W.w.Al- Bukhaari.

# 700

Markaasuu Allaah soo diray tuke fagaya dhulka si uu u tuso sidii uu u aasi lahaa maydka walaalki. Wuxuu yidhi: Hoogaye! Miyaan kari waayey inaan noqdo tukahaan oo kale oo aaso maydka walaalkay? Oo wuxuu ka mid noqday kuwa qoomammeeya.

# 701

Sidaas darteed baan ugu qornay Ilmahii Israa’iil (iyo dadkoo dhammi) in qofkii dila naf aan ( loo dileyn) naf (ay disahay) ama fasaadin arlada darteed - waa sida isagoo dilay dadka oo dhan. Oo qofkii nooleeya naf waa sida qof nooleeyey dadka oo dhan[^5]. Oo xaqiiq Rusushayadii waxay ula yimaadeen xujooyin cad, haddana iyadoo taasi jirto bay intaas ka dambow in badan oo iyaga ka mid ah xaqiiq ku falaan xadgudub arlada.

[^5]: Xukunkan ma khuseeyo Ilmihii Israaill oo keliya, ee waxaa soo galaya dadka oo dhan, wuxuu Allaah guddoonshay in qofkii dila nafsad waa sida inuu dilay dadka oo dhammi, qofkiina nooleeya nafsad waa sida inuu nooleeyey dadka oo dhan.

# 702

Ciqaabka kuwa la dagaallama Allaah iyo Rasuulkiisa[^6] ee ku dadaala inay ku falaan fasahaad arlada wax kale maahee waa uun in la dilo ama la daldalo ama loo gooyo gacmahooda iyo addimahooda is dhaaf[^7], ama la xabbiso. Arrinkani waa dulli ku raaca adduunkan, oo Aakhirada waxay mudan Cadaab aad u Weyn.

[^6]: Ku qaada dagaal ilaahay iyo Rasuulkiisa waxaa loola jeedaa kuwa sameeya oo la yimaada fadqallo, fowda, fashaad iyo argagixin dadka ama khiyaano qaran ama jid gooyo, ama ku soo qaada weerar dawladda islaamka.

[^7]: Goynta gacanta midigta iyo lugta bidix, oo haddii uu mar kale fasahaadkaa oo kale falo waxaa laga goyn gacanta bidix iyo lugta midig.

# 703

Marka laga reebo kuwa toobad keena inta aydaan qaban ka hor, marka ogaada inuu Allaah yahay Dambi Dhaaf Badane, Naxariis Badan.

# 704

Mu’miniintoy! Dhowra (xilka uu idin saaray) Allaah, oo u doonta xaggiisa dhowaansho, oo u halgama Jidkiisa Aad liibaantaane.

# 705

Hubaal kuwa xaqa diida xitaa hadday lahaan lahaayeen waxa jira arlada oo dhan iyo wax sidaa oo kale u badan oo wehliya si ay isaga furtaan cadaabta Maalinta Qiyaamaha lagama aqbalayo, oo waxay leeyihiin Cadaab aad u xanuun Badan.

# 706

Waxay dooni inay ka soo baxaan Naarta, marnabase kama soo baxayaan halkaa,oo waxay leeyihiin cadaab joogto ah

# 707

Oo (ma xagga) tuugga iyo tuugadda gooya gacmahooda, ciqaab ahaan waxay galabsadeen awgii, waa ciqaab eed siin ah xagga Ilaahay. oo Allaah waa Adkaade, Xakiim ah.

# 708

Qofkii se toobad keena kaddib markuu gef galay ee hagaajiya (naftiisa), markaa hubaal, Allaah wuxuu ugu soo laaban (si naxariis leh). Hubaal Allaah waa Dambi Dhaaf Badane, Naxariis Badan.

# 709

Miyaadan ogeyn in Allaah leeyahay Boqortooyada (runta ah ee) samooyinka iyo arlada. Wuxuu cadaabi qofkuu doono oo uu u dambi dhaafi qofkuu doono.Oo Allaah wax walba wuu Karaa.

# 710

Rasuulow yeysan ku murugeyn kuwa u dheereeya gaalnimada oo ah kuwa (munaafiqiinta) ka yidhaahda afafkooda: Waan rumeynay, quluubtooduse aanay rumeyn, iyo kuwa ka mid ah kuwaa heysta Yuhuudiyada, waa aad u dhageystayaal beenta - dhageysta dad kale aan kuu imaan[^8]. Waxay ka duwaan ereyada (Xukunkaa sharciga) meelahooda (ku habboon); waxay yidhaahdaan: Haddii la idin siiyo kan (xukunka ay rabaan oo ah in la jeedalo kuwa zinaysta ee horey u soo guursaday) qaata, haddiise aan la idin siinin (oo ay tahay in dhagax lagu dilo sida Towraadda ku taal), markaa (ha qaadannina oo) digtoonaada. oo ma xagga midka uu Allaah doono inuu fidmeeyo, waxba ugama tari kartid xagga Ilaahay, kuwaasi weeye kuwa uusan Allaah doonin inuu daahiriyo quluubtooda; waxay leeyihiin adduunyada dulli, oo waxay ku leeyihiin Aakhirada Cadaab aad u Weyn.

[^8]: Yuhuudda waa kuwo ka dhageysta been culimadooda aan la kulmin Nabiga s.c.w. ama waxay dhageystaan hadalka Nabiga s.c.w. kaddib waxay ugu gudbiyaan culimadooda iyo asxaabtooda si been ah.

# 711

(Yuhuuddaa) waa been dhageystayaal, xaaraan quutayaal. Sidaas awgeed hadday kuu yimaadaan, u kala garsoor ama iskaga jeeso, oo haddaad ka jeesato waxba kuma yeeli doonaan. Oo haddaad u garsoorto, ugu kala garsoor caddaalad dhexdooda. Hubaal Allaah wuu jecel yahay kuwa wax u garsoora si caddaalad ah.

# 712

Oo sidee bay kaaga dhigtaan garsoor, oo waxay heystaan Towraadda oo uu ku yaal xukunkii Ilaahay (oo cad oo ah in dhagax lagu dilo ciddii ay ku caddaato zino iyagoo guur horey u soo maray)?. Haddana way ka jeestaan intaasi ka ddib. Oo kuwani ma aha mu’miniin.

# 713

Hubaal Waxaanu soo dejinnay Towraadda uu ku sugnaa Hanuun iyo Nuur, oo ay Nabiyadii u hoggaansamay (Allaah) ugu kala garsooreen (arrimaha) kuwaasi ahaa Yuhuudda, sidaas bayna yeeleen Rabbi yaqaannadii iyo culumadii (Yuhuudda), kuwaasoo la saaray inay wax ka dhowraan Kitaabka Ilaahay, oo waxay ka ahaayeen markhaati. Haddaba ha ka baqina dadka ee iga baqa Aniga (Allaah) Keliya oo ha ku iibsannina Aayadahayga qiimo yar. Oo qofkii aan wax ku xukumin waxa uu Allaah soo dejiyey, kuwaasi weeye kuwa gaalada ah.

# 714

Oo waxaanu ugu qornay (Towraadda): in naf loo qaado naf[^9], ilna il, sankana san, dhegtana dheg, iliggana ilig, Nabarradana waa in laysu dhaawac simo. Kiise sadaqeysta ( iska saamaxa oo ka tanaasula xaqiisa Ilaahay darti), waxaa loogu dhaafi dambigiisa. Oo qofkii aan wax ku xukumin waxa uu Allaah soo dejiyey, kuwaas weeye kuwa ah gar diidka.

[^9]: Nabigu s.c.w. wuxuu yidhi: “Ma bannaana in la daadsho dhiig qof Muslim ah oo qira inuusan jirin la caabude xaq ah aan ahayn Allaah iyo inaan anigu ahay Rasuulkii Ilaahay haddii uusan la iman seddex arrimoood middood: Qof horay u guursaday oo zineysta, ama qof loo dilo qof uu dilay, ama qof ka baxa diinta Islaamka oo ka taga kulanka Muslimka. w.w. Al-Bukhaari

# 715

Oo waxaan raacsiinnay raadkoodii Ciise ina Maryam, oo xaqiijanaya wixii hortiisa ahaa ee Towraadda; oo Waxaanu siinnay Injiilka uu ku sugnaa Hanuun iyo Nuur oo xaqiijinaya wixii hortiis ahaa ee Towraadda, oo hanuun iyo waano u ah kuwa iska jira (xumaha) .

# 716

Ee ehlu Injiilka wax ha ku garsooraan waxa Allaah ku soo dejiyey. Oo qofkii aan wax ku garsoorin waxa uu Allaah soo dejiyey, kuwaas weeye kuwa caasiyiinta ah.[^10]

[^10]: Waa inay Ehlu Injiilka wax ku xukumaan waxa uu Allaah ku soo dejiyey, ilaa uu Qur’aan ka soo dego la xiriira waxaa.

# 717

Oo Waxaan kugu soo dejinnay Kitaabka (Qur’aanka) oo Xaq ah isagoo xaqiijinaya wixii ka horreeyey oo Kitaab ah oo isla markaa markhaati iyo ilaaliye u ah. Ee ugu kala garsoor dhexdooda waxa uu Allaah soo dejiyey, oo ha raacin waxa (liita) ay nafahoodu rabaan adigoo ka leexanaya waxa kuu yimid oo Xaq ah. Mid walbaa oo idin ka mid ah, waxaan u yeellay sharci iyo waddo (cad ee diinta). Oo hadduu Allaah doono, wuxuu idin ka dhigi lahaa (dhammaantiin) ummad keliya, laakiinse waa si uu idiinku imtixaano waxa uu idin siiyey; ee u tartama samaha. Waa Xagga Allaah meel noqodkiinna dhammaantiin; markaasuu idiin sheegi waxaad isku khilaafteen.

# 718

Oo waa inaad ugu kala garsoorto dhexdooda waxa uu Allaah soo dejiyey oo waxyi ah, oo ha raacin waxa (liita) ay nafahoodu rabaan, oo ka digtoonoow inay kaa jeediyaan qaar ka mid ah waxa uu Allaah kuu soo dejiyey oo waxyi ah. Haddiise ay jeesadaan, markaa ogow inuu Allaah rabo inuu ku ciqaabo dambiyadooda qaarkood. Oo hubaal, in badan oo dadka ka mid ahi waa caasiyaal.

# 719

Oo ma garsoorkii (waqtigii) jaahiliyadda baa waxa ay rabaan? Oo kumaa se uga garsoor wanaagsan Allaah dad yaqiinsan?

# 720

Mu’miniintoy! Ha ka dhigannina Yuhuudda iyo Nasaarada gacallo iyo saaxiibbo, iyagaa qaarkoodba gacallo u ah qaarka kale, oo qofkii idinka mid ah ee ka dhigta gacal, haddaba hubaal wuxuu ka mid yahay iyaga. Hubaal, Allaah ma hanuuniyo dadkaa ah gar ma qaatayaasha.

# 721

Waxaadse arki kuwa uu quluubtooda ka jiro cudur (shaki, nifaaq, kibir, iwm) oo u degdegaya xaggooda, iyagoo leh: Waanu baqaynaa si ayan noogu dhicin dhibaato (socota). Waxaase laga yaabaa in Allaah keeno guul ama ciqaab Xaggiisa ah oo markaas waxay noqon kuwo waxa ay ku qarsanayeen nafahooda ka qoommameeya.

# 722

Oo kuwa (Xaqa) rumeysan waxay odhan: Ma kuwan baa kuwii ku dhaartay Allaah dhaarahooda midda ugu culus inay hubaal idinka idin la jireen? Acmaashooda waxba kama jiraan, marka waxay noqon kuwo ku sugan khasaara muuqata.

# 723

Mu’miniintoy! Qofkii idinka mid ah ee ka noqda diintiisa, haddaba wuxuu Allaah keeni doonaa dad, uu jecel yahay, iyaguna jecel, u nugul mu’miniinta, ku ad-adag gaalada, u halgama Jidka Ilaahay, oo aan ka cabsan canaanta canaante. Kani waa Fadliga Ilaahay, Wuxuu siiyaa qofkuu doono. Oo Allaah waa Deeq Ballaarane, wax kasta Ogsoon.

# 724

Sideedaba Gacalkiinnu Waa Allaah, iyo Rasuulkiisa iyo kuwa rumeysan - kuwa ooga salaadda, oo bixiya Zakada iyagoo rukuucsan (u hoggaansan Alle).

# 725

Oo qofkii gacal ka dhigta Allaah iyo Rasuulkiisa iyo kuwa rumeysan, haddaba hubaal xisbiga Ilaahay waa iyaga kuwa lib heli doona.

# 726

Mu’miniintoy! Ha ka dhigannina kuwa ka dhigta diintiinna jeesjees iyo ciyaar ee ka mid ah kuwa la siiyey Kitaabka idinka hortiin, iyo gaaladaba (mushrikiinta ah) gacallo; oo dhowra (xilka uu idin saaray) Allaah, haddaad tihiin mu’miniin.

# 727

Oo markaad u addintaan salaadda, waxay ka dhigtaan jees jees iyo cayaar. Arrinkani waxaa ugu wacan waa dad aan garasho iyo garaad lahayn.

# 728

Dheh: Ehlu-Kitaabkow (Yuhuud iyo Nasaaroy)! Ma waxaad nagu eedeysaan waxaan ahayn inaan rumeysannahay Allaah, iyo waxa naloo soo dejiyey oo waxyi ah iyo wixii la soo dejiyey oo waxyi ah awal hore, iyo inaad badankiin idinku tihiin caasiyaal.

# 729

Dheh: Ma idiin sheegaa (waxa) ka meeqaan liita kani abaal marin ahaan xagga Allaah, (waxaa ka meeqaan liita) kan uu Allaah nacladay oo u cadhooday, oo uu ka dhigay daayeerro iyo doofaarro, iyo kan caabuday Shaydaanka; kuwan baa u liita meeqaan ahaan oo aad iyo aad uga lunsan Jidka Toosan (eeI slaamka).

# 730

Oo markay idiin yimaadaan waxay yidhaahdaan: Waanu rumeysannahay; iyagoo xaqiiq la soo gala iimaan darro, oo xaqiiq la baxa. Oo Allaah wuu ogsoon yahay waxa ay qarinayeen.

# 731

Oo waxaad arki in badan oo ka mid ah oo kula tartamaya midkoodba kan kale u degdegidda dambiga iyo xad gudubka, iyo cunistooda waxa xaq darrada lagu kasbado. Xumaa xaqiiq waxa ay falaan.

# 732

Maxay uga reebi waayeen Rabbi yaqaannada iyo culimadu hadalkooda dambiga ah iyo cuniddooda waxa xaqdarrada lagu kasbado. Oo xumaa xaqiiq waxa ay sameeyaan.

# 733

Oo Yuhuuddu waxay yidhaahdaan: Gacanta Ilaahay way xidhan tahay! Gacmahoodu baa la xidhi oo waxaa loo nacladaa waxa ay ku hadleen dartii. Mayee, Labadiisa Gacmood way fidsan yihiin. Wuxuu wax u baxshaa sida uu doono. Oo hubaal waxa lagaaga soo dejiyey oo waxyi ah xagga Rabbigaa wuxuu u kordhiyaa kuwo badan oo ka mid ah xadgudub iyo gaalnimo. Oo Waxaan dhignay cadaawad iyo isnac dhexdooda ilaa Maalinta Qiyaamaha; Mar kasta oo ay huriyaan dab dagaal, Allaah baa damiya; oo waxay ku dadaalaan inay ku fidiyaan fasahaad arlada. Oo Allaah ma jecla kuwa fasahaad falayaasha ah.

# 734

Oo hadday ehlu-Kitaabku rumeeyaan oo ay iska ilaaliyaan (xume falka) waxaan hubaal u asturi lahayn dambiyadooda (yar yar) oo waxaan hubaal ka yeeli laheyn inay galaan beero barwaaqo ah.

# 735

Oo hadday oogaan Tawraadda iyo Injiilka iyo waxaa looga soo dejiyey xagga Rabbigood (Qur’aanka), waxay hubaal ka cuni lahaayeen (risiq) korkooda iyo cagahooda hoostooda. Waxaa ka mid ah ummad qaadda jid dhexdhexaad ah, in badanse oo ka mid ah waxaa xun waxa ay falaan.

# 736

Rasuulkow! Gaarsii waxa lagaaga soo dejiyey oo waxyi ah xagga Rabbigaa. Oo haddii aadan falin, haddaba ma aadan gaarsiin Fartiintiisa. Oo Allaah baa kaa ilaalin dadka. Hubaal, Allaah ma hanuuniyo dadka gaalada ah.

# 737

Dheh: Ehlu-kitaabkow (Yuhuud iyo Nasaaroy)! Ma raacdaan waxba wax ku ool ah jeer aad oogtaan Tawraadda iyo Injiilka iyo waxa la idiinka soo dejiyey xagga Rabbigiin (Qur’aanka); oo hubaal waxa lagaaga soo dejiyey xagga Rabbigaa wuxuu ka yeeli in badan oo ka mid ah inay kororsadaan xadgudub iyo gaalnimo. Ee ha u murugoon dadkaa gaalada ah.

# 738

Hubaal, Kuwa rumeysan (anbiyadii hore), iyo kuwa heysta Yuhuudiyadda iyo Saabbi’iinta iyo Nasaarada - qofkii rumeysan Allaah (iyo Rusushiisa ee lagu khatimay Nabi Muxammad) iyo Maalinta Aakhiro, oo sama fala, ma qabi doonaan cabsi, mana murugoon doonaan.

# 739

Xaqiiq Waxaan la galnay Axdi Ilmahii Israa’iil oo Waxaan u dirnay Rusul. Mar kasta uu ula yimaado Rasuul wax aanay nafahoodu dooneyn, qaar (ka mid ah) way beeniyeen, oo qaar way dileen.

# 740

Oo waxay moodeen inaysan jireyn wax Fidna ah, markaasay noqdeen kuwo indha la’ oo dhega la’, haddana Allaah wuu u soo laabtay si naxariis leh, ha yeeshee in badan oo ka mid ahi waxay noqdeen kuwo indha la’ oo dhega la’. Oo Allaah wuu arkaa waxa ay falaan.

# 741

Xaqiiq waa gaalo kuwa yidhaahda: Hubaal Allaah, waa Masiixa ina Maryam; oo Masiixa wuxuu yidhi: Ilmahii Israa’iiloow! Caabuda Allaah, Rabbigay iyo Rabbigiin. Hubaal, qofkii wax la wadaajiya (cibaadada) Allaah, markaa wuxuu Allaah ka xaaraantinimeeyey Jannada, oo hoygiisu waa Naarta. Oo halkaa ma lahaan doonaan gar diidka wax u soo gargaara.

# 742

Xaqiiq waa gaalo kuwa yidhaahda: Hubaal Allaah, waa saddexeenka seddexda. Mase jiro Ilaah aan ahayn Allaah Keliya. Oo hadday ka hari waayaan waxa ay leeyihiin, Cadaab xanuun badan baa ku dhici doona kuwa iyaga ka mid ah ee Xaqa diida.

# 743

Mawaysan haddaba u soo laabaneyn Allaah oo weydiisanayn Dambi Dhaafkiisa? Oo Allaah waa Dambi Dhaaf Badane, Naxariis Badan.

# 744

Masiixa ina Maryam ma ahayn waxaan ahayn Rasuul; xaqiiq waxaa tagey hortiis Rusul badan. Oo hooyadi waxay ahayd run badan; waxay labaduba cuni jireen cuntada. Eeg sida aan ugu caddeyno Aayadaha, misna eeg sida loo iilo.

# 745

Dheh: Ma waxaad caabuddaan Allaah ka sokow wax aan idiin hanan karin dhib iyo dheef midna? Oo Allaah waa wax kasta Maqlaha, wax kasta Ogsoon.

# 746

Dheh: Ehlu-Kitaabkow (Yuhuud iyo Nasaaroy! Ha ku xad dhaafina camalkiinna xaq darro, oo ha raacina rabitaannada liita ee dad hore u habaabay, oo in badan habaabiyey, oo ka habaabay Jidka Toosan (ee Islaamka).

# 747

Kuwii xaqa diiday ee ka midka ahaa Ilmahii Is’raaiil waxaa lagu nacladay carrabka Daawuud iyo Ciise ina Maryam. Waxaa arrinkani ugu wacnaa inay caasi-yeen darteed oo xadugudub sameyn jireen.

# 748

Iskama ay reebi jirin waxyaalaha xun ee ay falaan. Oo xumaa xaqiiq waxaa ay faleen.

# 749

Waxaad arki in badan oo ka mid ah oo ka dhiganaya gacallo gaalada. Xumaa xaqiiq waxa ay nafahooda u hormariyeen oo ah inuu Allaah u cadhooday, oo cadaabtay ku waari weligood.

# 750

Oo hadday yihiin kuwo rumeysan Allaah, iyo Nabiga iyo waxa lagu soo dejiyey oo waxyi ah, kama ay dhigteen gacallo, laakiinse in badan oo ka mid ah waa fallaago.

# 751

Xaqiiq waxaad heli kuwa uga cadaawad qaad badan mu’miniinta inay yihiin Yuhuudda iyo kuwaa ah mushrikiinta, oo waxaad xaqiiq heli kuwa ugu gacalo dhow mu’miniinta inay yihiin kuwa yidhaahda: Waxaanu nahay Nasaaro. Waxaa arrinkani ugu wacan inay ka mid yihiin qaysas iyo ruhbaan, iyo inaysan iskibrin darteed.

# 752

Oo markay maqlaan waxa lagu soo dejiyey oo waxyi ah Rasuulka, waxaad arki indhahooda oo ay ka qubanayso ilmadu Xaqa ay garteen awgii.Waxay yidhaahdaan: Rabbigayow! Waanu rumeysannahaye; ee nagu qor la jirka kuwa ka marag kaca Xaqa

# 753

Oo Maxaan (sabab) u heysannaa inaan rumeyn Allaah iyo waxa noo yimid ee Xaqa ah, innagoo dhab u rabno inuu Rabbigeen na geliyo (Jannada) la jirka dadka wanaag- san (Nabi Muxammad iyo asxaabtiisa).

# 754

Markaas buu Allaah ku abaal mariyey waxa ay yidhaahdeen awgeed beero ay wabiyadu hoos qul-qulaan iyagoo ku dhex waaraya. Oo kani waa abaalka sama falayaasha.

# 755

Kuwase Xaqa diida oo beeniya Aayadahayaga, kuwakani waa ehlu Naarka.

# 756

Mu’miniintoy! Ha xarrimina Waxyaalaha wanaagsan uu Allaah idiin banneeyey, oo ha xad gudbina, Hubaal, Allaah ma jecla kuwa xadgudba.

# 757

Oo cuna wax ka mid ah xalaasha wanaagsan uu Allaah idin siiyey, oo dhowra (xilka uu idin saaray) Allaah, ee ah Kan aad rumeysan tihiin.

# 758

Allaah idiin ma qabto waxa aydaan dan ka lahayn ee aad isaga dhaarataan (ujeeddo la’aan), laakiinse wuxuu idiin qaban (jabinta) dhaarahiinna aad si kas ah u gashaan. Haddaba kafaaragudkeedu waa quudin toban qof oo miskiin ah (aad siisaan) kan u fiican waxa aad ku quudisaan reerihiinna ama u arrad tirkooda, ama xoreyn addoon. Qofkiise aan heli karin waa inuu soomo seddex maalmood (oo xidhiidh ah). Kani waa kafaara gudka dhaarihiinna marka aad dhaarataan. Oo ilaashada dhaarihiinna. Sidaas buu Allaah idiinka dhigaa caddaan Aayadihiisa si aad u mahad naqdaan.

# 759

Mu’miniintoy! Sideedaba Khamrada iyo qamaarka iyo(u wax u hibeynta) sanamma- da iyo faalku[^11] waa qurun camal shaydaan ah ee ka fogaada aad liibaataane.

[^11]: Azlaam: waa fallaar aan lahayn baal ama dhogor, ay qaadan jireen dadkii jaahiliyadda waagii jaahiliyadda ay ku qori tuuran jireen marka ay arrin damcaan, waxay soo qaadan jireen seddex fallaarood: ay midi ku dhigan tahay: fal, midka labaadna ha falin, kan seddexaad: ku celi mar kale waxaa la dhigi jirey meel, kaddib lagu xafidi jirey Kacbada. Haddii ay arrin damcaan waxay amri jireen furahayeenka Kacbada inuu midkood soo qaado, haddii ay gacantiisa ku soo dhacdo midka ay ku dhigan tahay fal, wuxuu wadanayey arrinkiisa, haddiise u soo baxdo midka ay ku dhigan tahay ha falin, wuu iska deynayey arrinkaa, haddii uu u soo baxona ku celi, wuu ku celinayay qori tuurashada.

# 760

Shaydaan wuxuu uun rabaa inuu idinku dhex dhigo colaad iyo isnac khamrada iyo qamaarka, oo idinka jeediyo xusidda Ilaahay iyo salaadda, ee ma ka joogi?

# 761

Oo adeeca Allaah oo adeeca Rasuulka oo digtoonaada. Haddiise aad dhabarka jeedisaan, haddaba ogaada waxaa uun saaran Rasuulkayaga Gaarsiin Cad.

# 762

Kuwa rumeysan oo samaha fala ma jiro wax eed ahi oo ku saaran waxa ay cunaan, markay xume iska jiraan oo gutaan (xilka saaran), oo rumeeyaan oo sama falaan, haddana iska jiraan (xumaha) oo gutaan (xilka saaran) oo rumeeyaan, haddana iska jiraan (xumaha) oo sama falaan. Oo Allaah wuxuu jecel yahay sama falayaasha.

# 763

Mu’miniintoy! Wuxuu Allaah hubaal idinku imtixaani wuxuun (la xidhiidha) ugaadha oo ay gaari karaan gacmihiinna iyo warmihiinnu, si uu Allaah u muujiyo kan ka cabsada isagoo aan cidi arkeyn. Qofkii se xadgudba intaa kaddib, wuxuu mudan cadaab xanuun badan.

# 764

Mu’miniintoy! Ha dilina ugaadha[^12] idinkoo xidhan (Xaj ama Cumro), oo qofkii idinka mid ah oo u dila ula kac (ugaadh isagoo xidhan Xaj ama Cumro), ganaaxiisu waa xoolo nicmooley ah oo u dhigma waxa uu dilay oo sida ay u xukumaan ah labo nin oo caddaalad leh oo idinka mid ahi hadyi la keenayo Kacbada, ama kafaara gud quudin dad masaakiin ah ama dhigankeed oo soon ah, si uu u dhadhamiyo culeyska (natiijada) falkiisa, Allaah wuu idinka cafiyey wixii tegay, oo qofkii u noqdaa (dambigaa) mar kale, Allaah wuu ka aar gudan. Oo Allaah waa Adkaade, Aar goosi leh.

[^12]: Ugaadha waa isku wada mid kuwo ay bannaan yihiin cunistooda iyo kuwa aanay bannaanayn, marka laga reebo tukaha, dib qallooca, jiirka, iyo eyga falya goyska ah, werinna waxay leedahay waa sidoo kale maska waa la dili iyaga.

# 765

Waxaa la idiin banneeyey ugaadha badda aad ugaarsataan iyo cunnadeedaba - sahay aad leedihiin idinka iyo kuwa socdaalka ah, waxaase la idinka reebay ugaadha barriga aad ugaarsataan inta aad xidhan tihiin (Xaj ama Cumro) oo dhowra (xilka uu idin saaray) Allaah ee ah Kan Xaggiisa la idiin soo kulmin doono.

# 766

Allaah wuxuu u yeelay Kacbada Beydka Xurmadda leh daryeel dadka awgi iyo bisha xurmadda leh iyo hadyiga iyo xoolaha qurbaanka ee calaamadeysan, arrinkani waa si aad u ogaataan in Allaah og yahay waxa jira samooyinka iyo waxa jira arlada, iyo in Allaah Og yahay wax walba.

# 767

Ogaada in Allaah Ciqaabkiisu Daran yahay, iyo in Allaah Dambi Dhaaf iyo Naxariis Badan yahay.

# 768

Ma saarna Rasuulka waxaan ahayn gaarsiinta (Dhambaalka). Oo Allaah wuu Ogyahay waxa aad muujisaan iyo waxa aad qarisaanba.

# 769

Dheh: Ma sinna waxa xun iyo waxa fiican, walow aad la yaabto badnaanta waxa xun. ee dhowra (xilka uu idin saaray) Allaah wax garadkow aad liibaantaane.

# 770

Mu’miniintoy! Ha ka keenina su’aalo waxyaalo haddii la idiin caddeeyo aad ku dhibtoon kartaan. Haddiise aad ka keentaan su’aalo marka Qur'aanka la soo dejinayo waa la idiin caddeyn. Allaah waa idinka cafiyaa tani, oo Allaah waa Dambi Dhaaf Badane, Dulqaad Badan.

# 771

Dad idinka horreeyey baa dhabtii keenay su’aalahaa oo kale, markaasay noqdeen kuwo Xaqa diida.

# 772

Ma uusan amrin Allaah (yeelashada) Baxiirah (xoolo caanahooda sanamyada loo bixiyo) ama Saa’ ibah (xoolo sanamyada dartood loo sii daayo) ama Wasiilah (xoolo sanamyada lagu sadaqeysto) ama Xaam (riti sanamyada loo daayo) laakiinse gaaladu waxay ka been sheegaan Allaah, badankooduna ma laha garasho.

# 773

Oo marka lagu yidhaahdo: U kaalaya waxa uu Allaah soo dejiyey oo waxyi ah iyo xagga Rasuulka. Waxay yidhaahdaan: Waxaa nagu filan waxaan ka hellay aabbayaashayo, oo ma xitaa haddii aysan aabbayaashood wax ogeyn oo aanay hanuunsanayn.

# 774

Mu’miniintoy! Wuxuu xil idinka saaran yahay nafahiinna. Wax dhib ah idinkama soo gaari karaan ciddii lunta markaad idinku hanuunsan tihiin. Waa xagga Ilaahay meel noqodkiinna dhammaantiin, markaasuu idiin sheegi waxaad fasheen.

# 775

Mu’miniintoy! Marag gashada dhexdiinna markay geeridu ku soo dhowaato midkiin, marka uu dardaarmayo, labo nin oo caddaalad leh oo idinka mid ah ama labo kale oo qeyrkiin ahba, haddaad socdaal ku tihiin arlada oo ay musiibada mowdku idin hesho. Labada (marag) waa inaad joojisaan salaadda (Casar) kaddib, markaa haddaad ka shakidaan[^13], waa inay labaduba ku dhaartaan Allaah (iyagoo odhanaya): Innagu ku qaadan meyno wax dheef adduun ah arrinkani, qaraababa ha ahaadee, oo ma qarineyno Maragga Ilaahay, (haddii kale markaa) xaqiiq waxaanu ka mid ahaan dambiilayaasha.

[^13]: Inay markhaati been ah furaan ama been ku dhaartaan.

# 776

Markaa haddii la ogaado inay labaduba galeen dambi, labo kale baa meeshooda joogsan ( oo la dhaarin), ka mid ah kuwaa xaq ku sheeganaya, labada u xiga qaraabo ahaan. Markaa waa inay labadaa ku dhaartaan Allaah (iyagoo odhanaya) wallee maraggayaga baa ka xaqsan maraggooda, mana xadgudbin, (haddii aan xadgudubno) waxaanu hubaal markaa ka mid ahaaneynaa geflowyada.

# 777

Arrinkan baa wanaagsan si ay ula yimaadaan maragga wejigiisa runta ah, ama waxay ka cabsan in dhaaraha (kale) la qaato[^14] dhaarahooda kaddib. Oo dhowra (xilka uu idin saaray) Allaah oo wax maqla. Oo Allaah ma hanuuniyo dadkaa caasiyaasha ah.

[^14]: In la celiyo dhaarahooda waa markhaatiyada dadka aan idinla diinta ahayn, waxaa lagu celiyaa markhaatiyada dadka idiin dhow, kuwa been ku dhaartana waxaa laga goyn adduun iyo aakhiroba beentaas ay ku dhaarteen.

# 778

Maalinta uu Allaah wada kulmin Rususha oo ku odhan: Maxaa la idiinku jawaabay? Waxay odhan: ma aynu ogin, Adigaa hubaal ah Ogsoonaha waxyaalaha qarsoon.

# 779

Marka Allaah odhan: Ciise ina Maryamow! Xusuuso Nicmaddeyda aan ku dul mannaystay adiga iyo hooyadaaba, markaan kugu xoojiyey Ruuxa Daahirka (Jabriil), waxaad la hadashay dadka adigoo caydin dhashay ah iyo adigoo garmadoobe ah; oo waa tii aan ku baray Qoraalka iyo Xikmadda iyo Tawraadda iyo Injiilka; oo waa tii aad ka soo goosatay dhoobada, wax u eg shimbir Aniga Idankay, oo markaas afuufaysay, markaasna ay noqonaysay shimbir Idankay, oo waxaad bogsiisay indhoolaha iyo baraslaha si Idankayga ah, oo waa tii aad ku soo saartay meytida si Idankeyga ah, oo waa tii aan kaa celiyey Ilmahii Israa’iil kolkaad ula timid Xujooyin cad, ha yeeshee kuwii Xaqa diiday ee ka midka ahaa yidhaahdeen: Kanu ma aha waxaan aheyn sixir iska cad.

# 780

Oo waa tii aan u waxyooday xertaadii (anigoo ku leh): I rumeeya Aniga iyo Rasuulkaygaba, waxay yidhaahdeen: Waanu rumeysannahay oo marag ka how inaanu nahay Muslimiin.

# 781

Waa tii xertii yidhaahdeen: Ciise ina Maryamow! Ma oggolaan Rabbigaa inuu nooga soo dejiyo xeero cunto ah samada? Wuxuu yidhi: Ilaahay ka cabsada, haddii aad tihiin mu’miniin.

# 782

Waxay yidhaahdeen: Waxaan rabnaa inaan wax ka cunno, oo ay ku degaan quluubtayada, oo aan ogaanno inaad xaqiiq run noo sheegeyso, oo ka ahaanno markhaatiyo arrinkaa.

# 783

Ciise ina Maryam wuxuu yidhi: Allahayow! Rabbigayow! Nooga soo deji xeero cunto ah samada, oo u noqota ciid kaayaga hore iyo kaayaga dambaba iyo calaamo xaggaaga ah; oo na sii risiq, Adigaa u wanaagsan inta wax arsaaqda'e.

# 784

Allaah wuxuu yidhi: Hubaal Waan idinku soo dejin, ee qofkii idinka mid ah ee gaalooba markaas kaddib, waxaan cadaabi cadaab aan cadaabeyn axad ka mid ah ummadaha.

# 785

Oo marka Allaah odhan: Ciise ina Maryamow! Ma adigaa ku yidhi dadka: Iga dhigta Aniga iyo hooyaday labo ilaah Allaah ka sokow? Wuxuu odhan: Xurmo oo dhan Adigaa leh oo hufan! Igama suurta gasho inaan idhaahdo wax aan xaq u lahayn. Haddaan odhan lahaa, xaqiiq waad ogaan laheyd. Waxaad Og tahay waxa ku jira nafteyda, Aniguse ma ogi waxa ku jira Naftaada. Hubaal Adiga ayaa ah Ogsoonaha waxyaalaha qarsoon ee aan muuqan.

# 786

Kuma aan odhan waxaan ahayn waxa aad i amartay oo ah: Caabuda Allaah Keliya, Rabbigay iyo Rabbigiinba, Waxaana anigu markhaati ka ahaa intii aan la joogay, markaad se anigoo hurda (kor ii qaadday anigoo isku dhan jidh iyo ruuxba), Adiga baa dhuganayey dhugasho dhan oo joogto ah, oo Adigaa Marag ka ah wax walba.

# 787

Haddaad cadaabeyso, haddaba hubaal waa addoommahaaga, oo haddaad u dambi dhaafeyso, hubaal, Adiga baa ah Adkaadaha , Xakiimka ah.

# 788

Allaah wuxuu odhan: Kanu waa Maalin ay runtoodu wax u tari runlowyada, waxay mudan Beero ay hoostoodu webiyadu qulqulaan iyagoo ku dhex waaraya weligood. Allaah baa aad uga raalli ah, iyaguna aad bay uga raalli yihiin. Arrinkani weeye liibaanta aad u weyn.

# 789

Allaah baa iska leh Boqortooyada (runta ah ee) samooyinka iyo arlada iyo waxa gudahooda ahba, oo Allaah wax kasta ( uu doono) wuu Karaa.

# 790

Ammaan idilkeed iyo mahadba waxaa leh Allaah, ee abuuray samooyinka iyo arlada, oo yeelay mugdiyada iyo nuurka, sidaa oy tahay kuwa Xaqa diida waxay u yeelaan dhig Rabbigood (Allaah).

# 791

Isaga weeye (Alle) Kan idinka abuuray dhoobo, markaas (idiin) qaddaray muddo (aad ku dhimataan), oo waxaa jira muddo (kale oo) magaacaban uu Isagu Og yahay (Saacadda Qiyaamaha), waliba idinku waad ka shakisan tihiin oo ka dooddaan.

# 792

Oo waa Isaga Ilaaha (Keliyee Xaqa ah) samooyinka gudahooda iyo arlada gudaheedaba, wuxuu Ogsoon yahay sirtiinna iyo caadkiinnaba, oo wuxuu Ogsoon yahay waxa aad kasbataan.

# 793

Oo uma timaaddo calaamo ka mid ah calaamoyinka Rabbigood, bal waa ka sii jeesadaan.

# 794

Oo waxay xaqiiq beeniyeen Xaqa markuu u yimid, ee waxaa u imaan doona xaqiiqda waxa ay ku jees jeesi jireen.

# 795

Miyaanay u fiirsan inta aan hallignay hortood facyo, kuwaasoo aan ku awood siinnay dhulka si aanaan idiinku awood siin? Oo waxaanu uga soo shubnay daruuraha (roob) mahiigaan ah, oo waxaan u yeelnay webiyo socda hoostooda, waanse hallignay dambiyadoodii dartood, oo aan soo bixinnay iyaga kaddib fac kale.

# 796

Oo haddaan kugu soo dejinno qoraal ku yaal waraaq, markaas ay ku taabtaan gacmahooda, hubaal gaalada waxay odhan lahaayeen: kanu ma aha waxaan aheyn sixir iska cad.

# 797

Oo waxay yidhaahdaan: Maxaa malag loola soo diri waayey? Oo haddaan soo dejinno malag, arrinka mid la gooyo buu ahaan lahaa, oo markaas lama siiyeen nafis.

# 798

Oo haddiiba aan ka dhigno malag, waxaan hubaal ka dhigi laheyn nin, oo waxaan hubaal iskaga dari lahayn arrinka sida ay iyaguba isaga dari jireen.

# 799

Oo xaqiiq Rusul kaa horreysey baa lagu jees jeesay, waxaa se ay ku jeesjeeseen baa koobay ku digtayaashii ka midka ahaa.

# 800

Dheh: Ku socdaala dhulka, markaas fiiriya sida ay aheyd ciribta beeniyayaasha.

# 801

Dheh: Kumaa leh waxa jira samooyinka iyo arlada? Dheh: Allaah. Wuxuu ku waajibiyey Naftiisa Naxariis; hubaal wuxuu xaqiiq idiin soo kulmin Maalinta Qiyaamaha, shaki kuma jiro. (Ma xagga) kuwa khasaariyey nafahooda, ma rumeyn doonaan.

# 802

Oo Isaga baa iska leh wax kastoo ku xasila habeenka iyo maalintaba, oo waa Isaga wax kasta Maqlaha, wax kasta Og.

# 803

Dheh: Ma waxaan yeeshaa xafide aan aheyn Allaah, abuuraha samooyinka iyo arlada? Ee wax quudiya ee aan Isaga la quudin. Dheh: Waxaa la i amray inaan ahaado kan u horreeya ee u hoggaansama (Alle). oo waa inaydaan ka mid noqon mushrikiinta.

# 804

Dheh: Hubaal waxaan ka cabsi qabaa, haddaan caasiyo Rabbigay, cadaab Maalin aad u murugo Weyn.

# 805

Kan laga duwo Maalinkaas (Cadaabka). Xaqiiq Allaah wuu u Naxariisatay, oo arrinkani weeye Liibaanta Cad.

# 806

Oo hadduu Allaah ku taabsiiyo waxyeello, ma jiro wax kaa kor qaadi karaa oo aan Isaga ahayn, oo hadduu ku taabsiiyo khayr, isaga baa wax walba Kara.

# 807

Oo waa Isaga Sarreeyaha Awoodda Badan ka korreeya addoomahiisa, oo waa Isaga Xakiimka, Xog Ogaalka ah.

# 808

Dheh: Maxaa u weyn markhaati? Dheh: Allaah baa markhaati ah dhexdeenna aniga iyo idinkaba; oo waxaa la ii waxyooday Qur'aankan inaan idiinku digo idinka iyo cid kastaba uu gaadho. Ee idinku ma waxaad ka marag kacdaan inay Allaah la jiraan ilaahyo kale? Dheh: Anigu kama marag kaco. Dheh: Waa uun Ilaah Keliya, oo hubaal anigu waxaan barii ka ahay waxa aad la wadaajisaan (cibaadada).

# 809

Kuwa aan siinnay Kitaabka (Yuhuudda iyo Nasaarada) waxay u gartaan (Nabi Muxammad ee ku yaal kutubtooda) sida ay u gartaan carruurtooda. Kuwa khasaari nafahooda (Aakhirada) ma rumeynayaan.

# 810

Oo yaa ka gef badan mid ka been sheega Allaah ama beeniya Aayadihiisa? Hubaal gar ma qaatayaasha ma guuleystaan.

# 811

Oo Maalinta aan soo wada kulmin doonno iyagoo dhan, markaas baan ku odhan kuwii la wadaajiyey (Allaah) cid kale cibaadada: Meeye shurakadiinna aad ku andacooteen (inay wehliyaan Isaga).

# 812

Markaas ma ahaan doono cudurdaarkoodu waxaan ahayn inay odhanayaan: Wallaahi, Rabbigayow, ma aanu aheyn mushrikiin.

# 813

Eeg Sida ay uga been sheegi nafa-hooda oo waxay been abuurteen way ka kala tageen.

# 814

Oo waxaa ka mid ah kuwo ku dhegaysta, oo waxaan yeellay quluubtooda daboollo si ayan u fahmin, iyo culeys dhegahooda; oo xitaa hadday arkaan calaamo kasta ma rumeynayaan, heer markay kuu yimaadaan way uun kula doodaan, waxay kuwa (Xaqa) diida yidhaahdaan: Kani ma aha waxaan ahayn sheeko-xariirtii kuwii hore.

# 815

Oo waxay ka reebaan dadka (kale) iyaguna ka sii fogaadaan (Qur’aanka), oo ma halligaan waxaan aheyn nafahooda, mase dareensana.

# 816

Oo haddaad arki lahayd iyagoo la dul joojiyey Naarta, markaas waxay odhan: Alla haddii naloo celin lahaa (adduunka) , oo ma aan beenin lahayn Aayaadaha Rabbigayo, oo waxaan ka mid noqon laheyn mu’miniinta.

# 817

Bal, waxay hore u qarsadeen baa u muuqan doona, oo haddii dib loo celin lahaa, waxay hubaal ku noqon lahaayeen wixii laga reebay. Oo hubaal waa beenalayaal xaqiiqdii.

# 818

Oo waxay yidhaahdaan: Ma jirto (nolol kale) aan aheyn noloshayada (tan) adduunkan, oo nalama soo saari doono.

# 819

Oo haddaad arki lahayd marka la hor joojiyo Rabbigood. Wuxuu odhan: Soo ma aha kani Xaq? Waxay odhan: Haah, Rabbiyow. Wuxuu odhan: Haddaba dhadhamiya cadaabka gaalnimadiinnii darteed.

# 820

Waa khasaare u joog xaqiiq kuwa beeniya la kulanka Ilaahay (ee Aakhiro), jeer markay Saacaddu ugu timaado si kedis ah, waxay odhan: Shallaytadannow ku gaboodfalkayaga darteed waxakani oo waxay ku xambaari culeysyadooda (dambiyadooda) dhabarradooda, haddaba hubaal waxaa xumaan badan waxa ay xambaari (oo dambiyo ah).

# 821

Oo ma aha noloshan adduunka waxaan aheyn cayaar iyo madaddaalo. Oo xaqiiq Daarta Aakhiro baa u khayr badan kuwa iska jira (xumaha), ee miyaydan haddaba garowsaneyn?

# 822

Waxaan ognahay xaqiiq inay waxa ay (been) sheegaan runtii ku murugo geliso: Mase aha hubaal adiga waxa ay beeninayaan, laakiinse gar ma qaatayaashu waa Aayadaha Ilaahay waxay dafirayaan.

# 823

Oo xaqiiq Rusul kaa horreeyey adiga baa la beeniyey, wayse ku samreen beenintaa iyo dhibkii loo geysanayey ilaa uu u yimid Gargaarkayaga, oo ma jiraan wax beddeli kara kelmedaha Ilaahay. Oo xaqiiq waxaa haatan ku soo gaaray in ka mid ah xaaladdii Rususha.

# 824

Oo hadday kugu cuslaatay jeedsigoodu, haddaba haddaad dalbi karto dalool aad hoos ugu baxdo arlada gudaheeda, ama sallaan (aad ku fuusho) samada si aad ugu keento calaamo (haddaba sidaa yeel). Oo hadduu Allaah dooni lahaa wuxuu hubaal isugu soo kulmin lahaa iyagoo dhan hanuunka, ee ha ka mid noqon jaahiliinta.

# 825

Kuwaas wax maqla uun baa ajiiba (baaqa), oo (ma xagga) meytida (gaalada), Allaah baa soo bixin doona, markaas Xaggiisa baa loo soo celin doonaa.

# 826

Oo waxay yidhaahdaan: Oo maxaa looga soo dejin waayey calaamo xagga Rabbigi ah? Dheh: Hubaal Allaah wuu Karaa inuu soo dejiyo calaamo, laakiinse intooda badan wax ma oga.

# 827

Oo ma jiro noole ku socda arlada, ama shimbir ku duusha labadeeda baal, aan aheyn ummado idinla mid ah. Waxba kama aanaan dhaafin Kitaabka[^1], markaas xagga Rabbigood baa la isugu soo kulmin.

[^1]: Mufasiriinta qaarkood waxay yidhaahdeen: Kitaabka waxaa loola jeedaa Looxa Maxfuudka, taasina waa in arrimaha uunka oo idil ay ku qoran yihiin Looxa Maxfuudka, qaarna waxay ku fasireen Qur’aanka oo sheegeen inay ku yaalliin aasaasyada diinta iyo suluugga iyo axkaanta iyo xikmadaha, iyo jidka lagu liibaano labada daaroodba adduunka iyo aakhirada.

# 828

Oo kuwa beeniya Aayadahayaga waa kuwo dhega la’ oo af la’ oo ku jira mugdiyo daran. Qofkuu doono Allaah waa habaabiyaa, oo qofkuu doono wuxuu yeelaa Jidka Toosan (ee Islaamka).

# 829

Dheh: Bal ii sheega haddii Cadaabta Ilaahay ay idiin timaaddo ama Saacaddu idiin timaaddo, ma cid kale aan Allaah ahayn ayaad baryi haddaad tihiin run sheegayaal?

# 830

Mayee’ Isaga Keligii ayaad baridaan, oo idinka dul qaada (dhibta) aad uga gargaar weydiisataan hadduu doono, oo waxaad illowdaan waqtigaa waxaad la wadaajineyseen cibaadada.

# 831

Oo xaqiiq Waxaan u dirnay (Rusul) ummado kaa horreeyay (wayse ku caasiyeen). Markaas baan ku qabannay faqri ba'an iyo jirrooyin baas bal inay soo dabcaan.

# 832

Oo maxay markuu u yimid Ciqaabkayaga, u soo hogan waayeen? Laakiinse quluubtoodaa qallashay, oo Shaydaan wuxuu u qurxiyey waxay falayeen.

# 833

Markiise ay dan u gali waayeen waxa lagu waaniyey oo gooddiyey, waxaan u furnay albaabbada wax kasta, ilaa markay ku farxeen waxa la siiyey, waan qabannay si kedis ah, mise waxayba ku sugan yihiin quus daran.

# 834

Markaasaa dadkii geystey gefafka la cidhibtiray. Oo ammaan idilkeed iyo mahadba waxaa leh Allaah, Rabbiga uunanka.

# 835

Dheh: Miyaad u fiirsateen in hadduu Allaah qaado maqalkiinna iyo araggiinna, oo yeelo shaabbad quluubtiinna daahda; waa kuma ilaaha aan aheyn Allaah oo idiin keeni kara? Eeg sida Aan ugu celcelinno Aayadaha, markaas ay uga sii jeestaan?

# 836

Dheh: Miyaad u fiirsateen, hadday idiinku timaaddo cadaabta Ilaahay kedo ama caddaan; Miyaa la halligaa waxaan aheyn dadka gar ma qaatayaasha ah?

# 837

Oo uma soo dirno Rususha waxaan ahayn inay ahaadaan bishaareeyaal iyo digayaal, ee qofkii rumeeya oo sama fala, kuwaas ma qabi doonaan cabsi, mana murugoon doonaan.

# 838

Kuwase beeniya Aayadahayaga, cadaab baa taaban doonta caasintooda darteed.

# 839

Dheh: Idinkuma dhaho waxaan hayaa khasnadaha Ilaahay, mana ogi waxa aan muuqan ee qarsoon oo idinkuma dhaho waxaan anigu ahay malag. Ma raaco waxaan ahayn waxa la ii waxyoodo. Dheh: Kan idhaha la’ iyo kan wax arka miyey siman yihiin? Miyeydaan haddaba fakarayn?

# 840

Oo ugu dig kuwa cabsada in loo soo kulmin doono xagga Rabbigood—ma laha gargaare iyo shaafeece midna Isaga sokadiis, bal inay iska jiraan (xumaha).

# 841

Oo ha ceyrin kuwa barya Rabbigood subax iyo galabba, iyagoo dooni keliya Wajigiisa. Waxba kaama saarna[^2] Xisaabtooda, iyagana xisaabtaada waxba kama saarna, (ee iska jir) inaad ceyriso, oo sidaas uga mid ahaato geflowyada.

[^2]: Qofna lama weydiinayo camallada iyo niyooyinka qof kale, Aayadaha 52-54 waxay ka hadlayaan fuqurada muslimiinta. markii uu Rasuulka s.c.w. la fadhiistay mu’miniintaa qaarkood, kuwaasoo ay Quraysh u arkeen inay yihiin kuwo liita oo daciif ah iyo masaakiin, waxay madaxdii Quraysh u yimaadeeen Nabiga s.c.w. laakiinse way diideen oo iska weyneeyeen inay la fadhiistaan mu’miniintaa, oo u soo jeediyeen inuu eryo si ay ula hadlaan, waxay ku yidhaahdeen haddii aad iska kala eriso, markaa waan ku raacaynaa. markaasaa waxaa soo degay Aayaddan.

# 842

Sidaas baan isugu jarribnaa (dadka) qaarkoodba qaar kale inay yidhaahdaan: Ma kuwaan baa kuwa Allaah uu ku mannaystay (fadliga) dhexdeenna? Miyaanu Allaah ahayn Kan Ogsoon kuwa mahad naqa?

# 843

Oo markay kuwaa rumeysan Aayadahayaga kuu yimaadaan, dheh: Nabadi korkiinna ha ahaato, Rabbigiin wuxuu ku waajibiyey Naftiisa Naxariis, sidaa awgeed, hadduu midkiin u falaa xumaan jahli darti, markaas kaddibna soo laabto oo wanaagsanaado, hubaaal, Allaah waa Dambi Dhaaf Badane, Naxariis Badan.

# 844

Oo sidaas baan u faahfaahinnaa Aayadaha si ay u caddaato waddada Dambiilayaasha.

# 845

Dheh: Waxaa la iga reebay inaan caabudo kuwa aad baridaan Allaah sokadi. Dheh: Ma raaco rabitaannadiinna liita, waayo (haddii aan sidaas yeelo), xaqiiq waan lumi lahaa markaas, oo kama mid ahaadeen kuwa hanuunsan.

# 846

Dheh: Hubaal Anigu waxaan ka heystaa Xujo Cad xagga Rabbigay, waadse beenisaan, ma hayo waxa aad degdegsaneysaan (Cadaabka). Go’aanka waxaa iska leh Allaah, wuxuu soo tebiyaa Xaqa, oo waa Isaga Kan u wanagsan inta wax kala saarta.

# 847

Dheh: Haddaan hayn lahaa waxa aad dooneysaan in la soo dedejiyo (oo cadaab ah), arrinka wuxuu hubaal ahaan lahaa mid la gooyey aniga iyo idinka dhexdeenna, Oo Allaah aad buu u ogsoon yahay geflowyada

# 848

Oo Wuxuu (Alle) hayaa furayaasha khaznadaha qarsoon, ma jiro axad ogsoon aan Isaga ahayn. oo Wuxuu ogsoon yahay wax kasta oo jira barriga iyo baddaba; oo ma jirto caleen soo dhacda uusan ogeyn; oo ma jirto iniin taal mugdiyada dhulka iyo wax qoyan ama qallalan midna, bal (waxay dhaammaan) ku yaalliin Kitaab Cad (Looxa Maxfuudka).

# 849

Oo Isaga weeye (Alle) Kan oofsada nafahiinna habeenka (hurdada gudaheeda), oo wuxuu ogsoon yahay waxa aad kasabtaan maalinnimada, haddana idinka soo kiciya mar kale si loo oofiiyo muddo magacaaban, markaas Xaggiisa baa la idiin soo celin, markaasuu idiin sheegi wixii aad fasheen (oo dhan).

# 850

Oo Waa Isaga Sarreeyaha awoodda badan, ka korreeya addoomahiisa, oo wuxuu idiin soo diraa ilaalo (malaa'ig) korkiinna ah, jeer markay geeri u timaaddo midkiin, waxaa oofsada Rusushayada (Malaa’igta ah), oo iyagu ma aha kuwa gabood fala.

# 851

Markaas baa waxaa dib loogu celiyaa Allaah, Mudanahooda Xaqa ah. Haddaba hubaal Isaga ayaa leh go’aanka, oo waa Kan u dhaqso badan inta wax xisaabisa.

# 852

Dheh: Waa kuma kaa idinka badbaadiya halisaha barriga iyo badda (marka) aad baridaan (si caddaan ah) idinkoo u hoganaya iyo qarsoodiba (oo leh): Hadduu naga badbaadiyo (halis) tan, waxaanu hubaal ka mid noqon kuwa mahad naqa.

# 853

Dheh: Allaah baa idinka badbaadiya iyada iyo kurba kastaba, markaas ayaad haddana u shariig yeeshaan.

# 854

Dheh: Wuxuu Karaa inuu idiinka soo diro cadaab korkiinna ama lugihiinna hoostooda[^3] ama idin geliyo jahawareer (isagoo idinka dhigaya) kooxo kala duwan, oo ka yeelo qaarkiin inay dhadhamiyaan dhibka qaarka kale. Eeg sida aan ugu soo celcelinno Aayadaha, bal inay fahmaan.

[^3]: “ Cadaab korkiinna ah” waa sida roob dhagax ah iyo biriqda iyo danabka, iwm, iyo “ lugahiinna hoostooda” sida dhul gariiradda iyo daadadka, iwm

# 855

Oo dadkaagu way beeniyaan isagoo Xaq ah. Dheh: Anigu dusha idinkama saarni ilaaliye ahaan.

# 856

War walbaa wuxuu leeyahay muddo, oo waad ogaan doontaan.

# 857

Oo markaad aragto kuwaa gala warar been ah ay ka sheegaan Aayadahayaga iyagoo ku jeesjeesaya, ka dheerow, jeer ay u galaan war kale. Oo hadduu shaydaan ku hilmaansiiyo, haddaba ha la fadhiisan xusuus ka dambow dadkaa geflowyada ah.

# 858

Oo kuwa dhowrsoon xisaabtooda (gaalada iyo cusaadda) waxba kama saarna, laakiinse waxay ku leeyihiin waano, waa intaasoo ay iska jiraan (xumaha'e).

# 859

Oo iskaga tag kuwa ka dhigta diintooda cayaar iyo madaddaallo, oo ay hodday nolosha adduunkan, oo ku waaniya (Qur’aanka) si aan nafi loogu halligin waxay kasabtay, ma lahaan doonto Allaah sokadi wax sokeeye ah iyo shafeeco midna, oo hadday isku furato madax furasho kasta aan laga aqbali doonin. Waa kuwan kuwa loo halaagi waxa ay kasbadeen awgeed, waxaa lagu abaal marin sharaab biyo kulul oo karaya iyo cadaab xanuun badan gaalnimadooda darteed.

# 860

Dheh: Oo ma waxaan barinnaa Allaah sokadi wax aan noo hanan karin dhib iyo dheef midna, oo ma waxaa dib naloogu celin cirbahayaga kaddib markuu Allaah na hanuuniyey? (markaas waxaan ahaaneynaa) sida kan ay ka yeeleen shaydaammadu inuu ku luufluufo dhulka dhexdiisa isagoo jaha wareersan? (halka) uu leeyahay saaxiibbo ugu yeedha hanuunka (oo ku dhaha): Noo kaalay. Dheh: Hubaal, Hanuunka Ilaahay (Islaamka) baa ah oo keliya hanuunka toosan, oo waxaa nala amray inaan isu dhiibno Rabbiga uunanka.

# 861

Oo ooga salaadda, oo dhowra (xilka uu idin saaray), oo Isaga weeye (Alle) Kan Xaggiisa la idiin soo kulmin doono.

# 862

Oo Isaga weeye (Alle) Kan ku abuuray samooyinka iyo arlada xaq, oo maalinta uu yidhaahdo: Ahow, way ahaan. Qawlkiisu waa Xaq. Oo Isagaa leh Boqortooyada (runta ah) Maalinta marka la afuufo Buunka. Waa Ogsoonaha waxa aan muuqan iyo waxa muuqdaba Oo waa Isaga Xakiimka, Xog Ogaalka ah.

# 863

Oo waa tii uu Ibraahiim ku yidhi aabbihii Aazar[^4]: Ma waxaad ka dhigataa asnaam ilaahyo? Hubaal waxaan anigu kugu arkaa adiga iyo dadkaagaba habow caddaan ah.

[^4]: Mufasiriinta qaar waxay yidhaahdeen aabbihi ee lagu xusay Aayadda waxaa loola jeedaa adeerki, waayo adeerku waa aabbe oo kale.

# 864

Sidaas baan u tusinnay Ibraahiim Boqortooyada samooyinka iyo arlada si uu uga mid ahaado kuwa Xaqa yaqiinsan.

# 865

Markaasuu kolkii uu ku madoobaaday habeenku wuxuu arkay xiddig, Wuxuu yidhi: Ma kan baa Rabbigay? Markiise uu dhacay, wuxuu yidhi: Ma jecli waxa dhaca.

# 866

Oo markuu arkay dayaxa oo soo baxaya, wuxuu yidhi: Ma kan baa Rabbigay? Markiise uu dhacay, wuxuu yidhi: Haddii uusan I hanuunin Rabbigay, waxaan hubaal ka mid noqon dadka lunsan.

# 867

Oo markuu arkay qorraxda oo soo baxaysa, wuxuu yidhi: Ma kan baa Rabbigay? Ma kan baa ugu weyn?. Markiise ay dhacday, wuxuu yidhi: Dadkaygiyow! Anigu waxaan barii ka ahay waxa aad Allaah u shariig yeeshaan.

# 868

Hubaal waxaan anigu u jeediyey wejigayga anigoo toosan xagga (Allaah, ee ah) Kan abuuray samooyinka iyo arlada, oo anigu ka mid ma ahi mushrikiinta.

# 869

Oo dadkiisii baa la dooday; oo wuxuu yidhi: Ma waxaad igala doodeysaan arrinka Ilaahay? isagoo xaqiiq I hanuuniyey; oo anigu ma ka cabsi qabo sinnaba waxa aad la wadaajisaan cibaadada Isaga (ma jiraan wax ay i yeeli karaan) wuuxu Rabbigay doono ma’ahee. Rabbigay wuxuu ku koobaa wax walba Cilmigiisa. Ma waydaan haddaba waansamayn?

# 870

Oo sidee baan uga cabsadaa waxa aad la wadaajisan cibaadada (iyagoo aan hanan karin dhib iyo dheef midna), halka aydaan idinku cabsi ka qabin inaad la wadaajiseen Allaah cibaadada cid kale uusan idiinku soo dejinin wax xujo ah. Ee kee baa haddaba labada qolo isku huba inay ku sugnaan amni, haddii aad ogtihiin?

# 871

Kuwa (Xaqa) rumeysan oo aan ku labin Iimaankooda gef (shirki ama danbi kale oo weyn - dulmi), waa kuwaas kuwa uu u sugnaan amnigu, oo waa iyaga kuwa hanuunsan.

# 872

Oo tani waxay aheyd xujadayada aan ka siinnay Ibraahiim dadkiisii. Waxaan kor u qaadnaa darajooyin ciddaan doonno. Hubaal, Rabbigaa waa Xakiim, wax kasta Ogsoon.

# 873

Oo Waxaan ku galladeysannay Isxaaq iyo Yacquub, mid walbaana Waanu hanuuninnay, oo Nuux waanu hanuuninnay kal hore, oo waxaa ka mid ah ubadkiisa; Daawuud iyo Sulaymaan iyo Ayyuub iyo Yuusuf iyo Muuse iyo Haaruun. Oo sidaas baan u abaal marinnaa sama falayaasha.

# 874

Iyo Zakariya iyo Yaxyaa iyo Ciise iyo Ilyaas, mid walbaa wuxuu ka mid yahay kuwa wanaagsan.

# 875

Iyo Ismaaciil iyo Al-Yasac iyo Yuunus iyo Luud, mid walbaa oo ka mid ahi waan ka kor marinnay uunanka (waqtigoodii).

# 876

Iyo sidoo kale qaar ka mid ah aabbayaashood iyo ubadkooda iyo walaalahood, oo waan doorannay iyaga, oo ku hanuuninnay Jidka Toosan (ee Islaamka).

# 877

Kani waa hanuunka Ilaahay uu ku hanuuniyo qofkuu doono oo ka mid ah addoomahiisa. Oo hadday la wadaajin lahaayeen cibaadada cid kale, waxaa hubaal ka buri lahaa wixii ay camal san faleen.

# 878

Kuwaanu waa kuwa aan siinnay Kitaabka, iyo Xikmadda iyo Nabinnimada. Marka hadday kuwani rumeysan waayaan, waxaan xaqiiq u xil saarnay dad aan Xaqa diidin.

# 879

Kuwani weeye kuwa uu Allaah hanuuniyey, ee raac hanuunkooda. Dheh: Idinkuma weydiisto kani (Qur’aanka) wax abaalgud ah. Wax kalena ma aha ee waa waano ku socota uunanka.

# 880

Oo ma ay ku tilmaamin Allaah tilmaamaha uu mudan yahay marka ay leeyihiin: Waxba Allaah kuma soo dejin waxyi ah qof Aadmi ah. Dheh: Yaa soo dejiyey Kitaabkii uu la yimid Muuse, oo u ahaa Nuur iyo Hanuun dadka, oo aad idinku (Yuhuudda ah) ka dhigteen qoraallo (kala gaar ah) aad muujisaan (qaar ka mid ah) oo qarisaan wax badan? Oo waxaa la idin baray wax aydaan aqoon jirin idinka iyo aabbayaashiin midna. Dheh: Allaah (baa soo dejiyey). Markaas iskaga tag iyagoo baadilkooda ku madadaalan.

# 881

Oo kani (Qur’aanka) waa Kitaab aan soo dejinnay oo barakaysan oo xaqiijinaya (kutubtii) ka horreeyey, si aad ugu digto hooyada magaalooyinka (Makkah) iyo waxa hareeraheeda ah. Oo kuwa rumeysan aakhirada baa rumeysan, oo waxay u dhowraan salaadahooda si joogto ah.

# 882

Oo yaa ka gef badan mid ka been sheega Allaah, ama yidhaahda: Waa la ii waxyooday isagoo aan loo waxyoon waxba, iyo kan yidhaahda: Waxaan soo dejin karaa wax la mid ah waxa uu Allaah soo dejiyey oo waxyi ah? Oo haddaad arki lahayd marka ay gar ma qaatayaasha ku sugan yihiin sakaraadka mowdka, iyagoo malaa’igtu ay soo fidinayaan markaa gacmahooda (iyagoo ku leh): Soo saara nafahiinna! Maanta waxaa la idinku abaal marin cadaabta dulleynta wixii aad Allaah ka sheegi jirteen darteed oo hadal xaq darro ah. Oo waxaad aheydeen kuwo Aayadahiisa iska weyneeya.

# 883

Oo xaqiiq waxaad noogu timaaddeen idinkoo keli ah sidii aan idiin abuurnay awal horeba. Oo waxaad uga timaaddeen dhabarradiinna gadaashood waxaan idinku galladeysannay. Oo ma aragno la jirkiin shafeecayaashiinnii aad ku sheegi jirteen inay xaggiinna shuruko Allaah la yihiin. Xaqiiq dhammaan xiriirkii dhexdiinna ahaa haatan waa kala go’an yihiin, oo waxaad sheegeyseen waad weydeen.

# 884

Hubaal Waa Allaah Kan biqliya iniinta iyo lafta. Wuxuu ka soo saaraa noole wax meyd ah, oo ka soo saaraa wax meyd ah wax nool. Kaas ayaa ah Allaah, ee sidee baa haddaba la idiinka jeediyey?

# 885

Waa Kan waaga bariya, oo ka dhigay habeenka nasasho, iyo in qorraxda iyo dayaxa wax lagu xisaabsado, arrinkani waa abaabulka Adkaadaha, wax kasta Ogsoonaha ah (Allaah).

# 886

oo waa Isaga (Allaah) Kan idiin yeelay xiddigaha, si aad ugu toostaan dhabbaha marka uu jiro gudcurka barriga iyo badda. Xaqiiq Waxaan u faahfaahinnay Aayadaha dad aqoon leh.

# 887

Oo Isaga weeye (Alle) Kan idinka abuuray naf keliya (Aadam), oo idin yeelay rug aad degtaan iyo rug kaydin ah[^5], xaqiiq waxaan u faahfaahinnay Aayadaha dad faham leh.

[^5]: Waxay mufasiriinta qaar ku fasireen mustaqir dhabarka aabbaha ay ilmahiisa ku jiraan, mustowdicna ilma galeenka hooyada. Waxaana jira qaar ku fasriay mustaqir dhulka korkiisa uu aadmiga ku nool yahay, mustowdicna dhulka hoostiisa macnaha qabriga marka uu qofku dhinto.

# 888

Oo Isaga weeye Kan ka soo shuba biyo daruuraha, oo aan ku soo saarno dhir nooc kasta leh, markaasaan waxaan ka soo saarnaa cagaar, kaasoo aan ka soo saarno sabuul ku karooran (dhegtiisa). Oo waxaan ka soo saarnaa geed timireedka iyo khaylkeeda cobollo timir ah oo hoos u soo lusha, dhowna oo aan fogeyn iyo beero ah canab, iyo saytuun iyo rummaan, oo (nooc ahaan) isu eg, ha yeeshee kala duwan (midab iyo dhadhan ahaan). U fiirsada mirihiisa markuu miro dhalo iyo bisaylkiisa. Hubaal waxaa arrinkani ugu jira xaqiiq calaamooyin dad iimaan leh.

# 889

Oo waxay ka yeelaan jinka shariigyo ay la wadaajiyaan Allaah cibaadada, Isagoo abuuray iyaga, oo waxay baadil ugu nasbeeyaan wiilal iyo gabdho cilmi la’aantooda awgii. Xurmo oo dhan Isagaa leh, wuu (ka nazahan yahay) oo ka sarreeyaa waxay ku tilmaamaan.

# 890

Waa Askumaha cirarka iyo dhulka. Sidee buu u yeelan wiil Isaga oo aan lahayn afo? Oo Isagu yahay Kan abuuray wax kasta, oo Isaga baa wax walba Ogsoon.

# 891

Kaas waa Allaah, Rabbigiin, Ma jiro Ilaah (xaq lagu caabudo) aan Isaga ahayn. Abuuraha wax kasta, ee caabuda Keligii, oo Isaga baa wax kasta xilkood haya.

# 892

Ma koobi karaan Aragga indhuhu, Isaguse wuu koobaa arag walba oo jira. Oo waa Isaga Roonaan Badanaha, Xog ogaalka ah.

# 893

Xaqiiq waxaa idiinka yimid tusmooyin xagga Rabbigiin, ee qofkii arkaa, naftiisay dan u tahay, oo qofkii ka indho la'aada isagay u daran tahay, oo anigu ma ahi mid korkiinna ilaaliye ka ah.

# 894

Oo sidaas baan ugu celcelinnaa Aayadaha iyo si ay u yidhaahdaan: Waad soo baratay, iyo si aan ugu caddeyno arrinka dad garasho leh.

# 895

Raac waxa lagaaga soo waxyooday xagga Rabbigaa, ma jiro ilaah aan Isaga ahayn, oo iskaga jeeso mushrikiinta.

# 896

Oo hadduu doono Allaah, uma ay shariig yeeleen cidna oo kaaga ma aanaan dhigin korkooda ilaaliye, oo kama tihid adigu wakiil.

# 897

Oo ha caayina kuwaa ay u dhawaaqdaan Allaah sokadi (waa sanamada), si aysan iyagoo xadgudbaya markaa u caayin Allaah jahli darti. Sidaas baan ugu qurxinnay ummad walba camalkeeda (khayr ama shar midkay doortaan); markaas waa xagga Rabbigood meel noqodkoodu, markaas wuxuu u sheegi waxa ay fali jireen.

# 898

Oo waxay ku dhaartaan Allaah midka ugu culus dhaarahooda, in hadday u timaaddo calaamo ay hubaal rumaynayaan [^6]. Dheh: Calaamooyinka sideedaba waxay uun la jiraan oo haya Allaah, oo maxaa idin ogeysiinaya markay (calaamo) u timaaddo inayan rumayneyn?

[^6]: Mushrikiinta waxay ku dhaarteen in haddii ay arkaan mucjiso ka yimid xagga Illaahay ay rumeyn doonaan, markaasay waxay mu’miniinta jecleysteen oo ka dalbeen Nabiga s.c.w. inuu soo dejiyo mucjisdaas, wuxuu Allaah uga jawaabay Aayaddan.

# 899

Oo waxaanu rogi quluubtooda iyo aragyadooda, sida ay iyaguba aanay u rumeyn kolkii hore, oo waxaanu ugu tegi xad gudubkooda, ay ku jaha wareersanaan indha la’aan.

# 900

Oo waliba haddaan u soo diri laheyn malaa’ig (u sidda Dhambaalkan), oo meytidu ay (ka)la hadli lahaayeen (arrinkani), oo aan ku soo kulmin laheyn wax walba oo dhan hortooda, ma ay rumeyn lahayn, in maahee Allaah doono, laakiinse badankoodu waa ka jaahiliin.

# 901

Oo sidaas baan waxaan ugu yeelnay Nabi walbaa cadow - shayaadiinta ku jira dadka iyo jinkaba, oo qaarkoodba u waxyoonayo qaar kale hadal (been ah oo) la qurxiyey ay (ku) hodaan. Oo Rabbigaa hadduu doono, ma ay fali lahayn, ee iskaga tag iyaga iyo waxa ay been abuuranba.

# 902

Oo waa si ay laabaha kuwa aan rumeysanayn Aakhirada ugu iilato oo ugu raalli noqdaan, iyo si ay u kasbadaan waxa ay kasban (oo dembiyo ah).

# 903

Ma waxaan haddaba ka doonaa garsoor cidaan ahayn Allaah, isagoo ah Kan idiin soo dejiyey Kitaabka ee la caddeeyey. Oo kuwa aan (horay u) siinnay Kitaabka waxay ogsoon yihiin in looga soo dejiyey xagga Rabbigaa si xaq ah. Sidaas darteed ha ka mid noqon kuwa ka shakiya.

# 904

Oo Kelmadda Rabbigaa waxay ku taam noqotay run iyo caddaalad. Ma jiro wax beddeli karaa Kelmedihiisa. Oo Waa Maqlaha (wax kasta), wax kasta ogsoonaha.

# 905

Oo haddaad adeecdo intooda badan waxa dhulka jooga, waxay kaa lumin Jidka Ilaahay. Ma raacaan waxaan ahayn male, oo been uun bay sheegaan.

# 906

Hubaal, Rabbigaa baa dhab u Ogsoon midka ka luma Jidkiisa, oo Wuxuu dhab u Ogsoon yahay kuwa hanuunsan.

# 907

Ee cuna waxaa (hilibka) lagu xusay Magaca Ilaahay (markii la gowracayey), haddaad tihiin kuwa Aayadihiisa rumeysan.

# 908

Oo maxaad la cuni weydeen waxaa (hilibka) lagu xusay Magaca Ilaahay (markii la gowracayey neefka), oo wuxuu horay idiinku caddeeyey waxa uu idinka xaaraanshay - waxa ay dani idinku qabato ma'ahee. Oo hubaal kuwo badan baa xaqiiq ku lumiya (dadka) rabitaannadooda liita darteed aqoon la’aan darteed. Hubaal, Rabbigaa wuxuu aad u Ogsoon yahay kuwa xadgudba.

# 909

Ee ka taga dambiga muuqda iyo kan qarsoonba. hubaal, kuwa kasbada dambiga waxaa laga goyn doonaa waxay kasbadeen.

# 910

Oo ha cunina waxaa (hilibka) aan lagu xusin Magaca Ilaahay (markii la gowraca- yey neefka), oo arrinkaasi hubaal waa caasiyoobid. Oo hubaal shaydaammadu waxay xaqiiq u soo jeediyaan saaxiibbadood inay idin la doodaan[^7], oo haddaad adeecdaan, markaa hubaal waxaad xaqiiq idinkuna tihiin mushrikiin.

[^7]: Taasina waxay ahayd in mushrikiinta yidhaahdeen: Muxammadow bal waxaad nooga warrantaa ri’da? Haddii ay dhimato yaa dilay? Nabigu s.c.w. wuxuu yidhi: Allaah baa dilay. Waxay yidhaahdeen: Haddaba ma waxaad ku andacooneysaa waxa aad dishaan adiga iyo asxaabtaada inay yihiin xalaal, oo waxa ay dilaan eyga iyo galleyrka iyo haramcadka ay yihiin xalaal, waxase uu Alle dilo ay xaaraan tahay in la cuno. Markaasuu wuxuu Allaah soo dejiyey Aayaddan.

# 911

Ma mid ahaa meyd markaas aan noolaynay, oo aan u yeelnay Nuur oo uu ku dhex socdo dadka, baa la mid ah mid ku sugan mugdiyo uusan ka soo bixi karin? Sidaas baa loogu qurxiyey gaalada waxay falaan.

# 912

Oo sidaas baan u yeelnay magaalo walba gudaheed kuwooda waaweyn (madaxda iyo maalqabeennadeeda) inay ahaadaan dambiilayaasheeda si ay ugu dhex maleegaan qorshe (xun), umase maleegaan qorshe (xun) waxaan ahayn nafahooda, mase dareensana.

# 913

Oo markay calaamo u timaaddo, waxay yidhaahdaan: Ma rumeysan doonno jeer nala siiyo wax la mid ah waxa la siiyey Rususha Ilaahay. Allaah baa dhab u ogsoon meesha uu dhigayo Dhambaal-kiisa. Waxaa ku dhici doona dambiilayaa- sha dulli xag Ilaahay ah iyo cadaab daran waxay qorshe xun maleegi jireen awgeed.

# 914

Ee qofkii uu Allaah rabo inuu hanuuniyo, wuxuu u waasiciyaa laabtiisa Islaamka, oo (ma) qofkii uu rabo inuu lumiyo wuxuu ka dhigaa laabtiisa cidhiidhi dhibboon sida isagoo kor ugu baxaya xagga samada. Sidaas buu Allaah dusha uga saaraa fadarada kuwa aan (Xaqa) rumaysneyn.

# 915

Oo kani waa Jidka Rabbigaa ee toosan. Xaqiiq Waxaan uga yeelnay Aayadaha caddaan dad maan leh.

# 916

Waxay mudan Daarta Nabadda (Jannada) oo Rabbigood agtiis ah oo Isagaa ah Gacalkood waxay camalsan faleen darteed.

# 917

Oo Maalinta uu soo kulmin (dhammaantood) iyagoo wada jira (oo odhan): Kulanka jinkow! Waxaad badsateen (luminta) in badan oo dadka ah. Oo saaxiibbadoodii ka mid ahaa dadka waxay odhan: Rabbigayow! Wuxuu ku dan gaaray qaarkayoba qaarka kale, oo waxaan gaarnay muddadayada aad noo goysay. Wuxuu odhan: Naarta ayaa hoygiinna ah oo aad ku dhex waaraysaan, wuxuu Allaah doono mooyee. Xaqiiq, Rabbigaa waa Xakiim, wax kasta Ogsoon.

# 918

Oo sidaas baan uga saaxiib dhignaa gar ma qaatayaasha qaarkoodba qaarka kale, waxa ay kasbadeen awgeed (oo dambiyo ah).

# 919

Kulanka jinka iyo dadkow! Miyaanay idiin imaan Rusul idinka mid ah, oo idiin soo tebinaya Aayadahayga oo idiinka digaya la kulanka maalintiinnaan tani? Waxay odhan: Waxaan ku marag furaynaa nafahayaga. Oo waxaa hodday noloshan adduunka. Oo waxay ku marag furi nafahooda inay iimaan la’aan ahaayeen.

# 920

Sidaasi waa inaan Rabbigaa ku halligeyn magaalooyinka gar darro iyagoo dadkooda war la’ yihiin (aan loo digin).

# 921

Oo dhammaan waxay leeyihiin derejooyin (heerar) waafaqsan waxay camal falaan. Oo Rabbigaa ma mooga waxay camal falaan.

# 922

Oo Rabbigaa waa Hodan (ka deeqtoon wax waliba) Naxariis leh, hadduu doono waa idin qaadi karaa, oo idinku beddeli karaa idinka kaddib cidduu doono. Sidii uu awalba idiinka soo saaray firka dad kale.

# 923

Hubaal, waxa la idiinka gooddiyo waa imaanayaan, oo kama fakan kartaan.

# 924

Dheh: Dadkaygiyow! Camal fala intii karaankiinna ah, Aniguna sidoo kale waan camal falanayaa, waadse ogaan doontaan dhowaan keennee lahaan doona cidhibta (wanaagsan) daarta (Aakhiro). Hubaal gar ma qaatayaasha ma guulyesan doonaan.

# 925

Oo waxay qayb u dhigaan Allaah[^8], ka mid ah waxa uu abuuray ee beero iyo xoolo ah, oo yidhaahdaan: Kan waxaa iska leh Allaah - sidaas bay ku andacoodaan, oo kan waxaa iska leh sanamyadayada la wadaaga cibaadada. Marka waxa ay leeyihiin sanaymayadooda ma gaaraan Allaah, waxase (qayb ahaan loo dhigay) Allaah wuxuu gaaraa sanaymyadooda! Alla Xumaa waxa ay xukumaan.

[^8]: Qaybta uu Allaah leeyahay waxay siinayeen fuqurada iyo masaakiinta oo ku bixinayeen howlaha sama falka, waxayse ay ugu talo galeen sanammada waxay siinayeen kuwa ilaaliya sanammada, oo ma siineyn fuqurada iyo masaakiinta. Caadadan wuu nacladay Ilaahay.

# 926

Oo sidaas bay (ilaahyadooda beenta ah) ay la wadaajiyaan cibaadada (ilaahay) ugu qurxiyeen in badan oo mushrikiinta ah dilka carruurtooda, si ay u halligaan oo uga khaldaan camalkooda. Oo hadduu Allaah doono, ma ay fali lahayn, ee isu dhaaf iyaga iyo waxa ay been abuuraanba.

# 927

Oo waxay yidhaahdaan: Kuwani waa xoolo iyo beer reebban, aysan wax ka cuneyn ciddaan doonno maahee – sidaas bay ku andacoodaan - iyo xoolo la xarrimay dhabarradooda iyo xoolo aan lagu xusin Magaca Ilaahay - iyagoo ku been abuuranaya. Waa uu ka abaal marin doonaa waxa ay been abuurteen darteed.

# 928

Oo waxay yidhaahdaan: Waxa ku jira uurarka xoolahan (caano ama ilmo) waxaa gaar u leh labkayaga keliya, oo waa ka xaaraan xaasaskayaga, oo hadduu baqti yahay, markaa way wadaagaan dhammaantood. Wuxuu ka goyn doonaa waxay been u nisbeeyeen (Allaah). Xaqiiq, Waa Xakiim fal san, wax kasta Ogsoon.

# 929

Waxaa khasaara dhab ah ku sugan run ahaan kuwa u dila carruurtooda caqli xumo aqoon la’aan[^9], oo xaaraameeya waxa Allaah uu siiyey, iyagoo ku been abuuranaya Allaah. Xaqiiq way lumeen, oo ma aha kuwo hanuunsan.

[^9]: Waxaa ka mid ahaa Carabta qaar ku sugnaa diintii Ibraahiim. Wuxuu Allaah amray Ibraahiim inuu gowraco wiilkiisa Ismaaciil, kaddib waxay ka dhigeen madaxdii hoggaamineysey diintooda arrinka gowraca waxaan caddeyn sababta keentay, ilaa ay la wanaagsanaatay raaceenkoodii inay gowracaan ilmahooda Alle u dhowaansho darteed inkastoo sababta runta ay aheyd inay ka cararayeen faqri iyo ceydh.

# 930

Oo Isaga weeye Kan soo saara beero (canab ah) dhis leh iyo kuwo aan dhis lahaynba, iyo geedo timir, iyo sarac leh miro muuqaal iyo dhadhan kala duwan, iyo saytuun, iyo rummaan, isu eg (nooc ahaan) kuna kala duwan (dhadhan ahaan), Wax ka cuna midhahiisa markay soo saaraan midho, oo bixiya xaqa lagu leeyahay maalinta goyntiisa. Oo ha xad dhaafina, xaqiiq Isagu ma jecla kuwa xad dhaafa.

# 931

Oo waxaa ka mid ah xoolaha (uu abuuray qaar) xummuul qaada iyo kuwo u suubbada in la qasho oo keliya. Wax ka cuna waxa Allaah idin siiyey, oo ha raacina tallaabooyinka Shaydaanka. Hubaal wuxuu isagu idiin yahay cadow iska cad.

# 932

Siddeed lammaane ah; labo ido ah iyo labo riyo ah. Dheh: Ma labada labka ah buu xaaraameeyey mise labada dheddig, mise (ilmaha) ku jira uurarka labada dheddig? Ii sheega si cilmi ah haddaad tihiin run sheegayaal.

# 933

Iyo labo geel ah iyo labo lo’ ah. Dheh: Ma wuxuu xaaraameeyey labada labka ah mise labada dheddig; mise (ilmaha) ku jira uurarka labada dheddig? Mise goob joog baad ahaydeen marka uu Allaah idin amray arrinkani? Ee yaa ka gef badan mid ka been sheega Allaah, si uu dadka u lumiyo cilmi la’aan? Hubaal Allaah ma hanuuniyo dadka gar ma qaatayaasha ah.

# 934

Dheh: Kuma hayo waxa la ii waxyooday wax ka xaaraan ah cunaa inuu cuno inuu yahay maahee neef iski u dhintay (gowrac la’aan) ama dhiig horay u soo butaaca (gowrac darti iyo wax la mid ah), ama hilib doofaar waayo taasi xaqiiq waa fadaro, ama taasi ah caasiyoobid, wax kale aan aheyn (Magaca) Allaah lagu xusay dusheeda, qofkiise ay dani ku qabato isagoo aanay rabitaan ka aheyn, oo aan xad gudbeyn, haddaba hubaal, Rabbigaa waa Dambi Dhaafid Badane, Naxariis Badan.

# 935

Oo kuwaa heysta diinta Yuhuudi-
 yadda waxaan ka xarrimnay (neef) kasta oo ciddi leh[^10], xagga lo'da iyo adhiga waxaan ka xarrimnay buruurtooda wax Maahee ku dhegay dhabarradooda ama xiidmahooda ama ku dheehmay laf. Sidaas waxay ahayd ciqaab aan ku abaal marinnay gefkoodii dartiis, oo Waxaan hubaal nahay run sheegayaal.

[^10]: Xoolihii ciddi leh: Waxaa loola jeedaa xoolaha aanay ciddayhooda kala tagsaneyn sida geela, iwm. Qaar kale waxay yidhaahdeen: waxaa loola jeedaa xoolaha leh hal ciddi oo keliya, sida faraska, dameerka, iwm.

# 936

Haddiise ay ku beeniyaan markaa dheh: Rabbigiin waa Rabbiga Naxariista Ballaadhan, oo Ciqaabkiisa lagama celiyo dadka dambiilayaasha ah.

# 937

Kuwaa ah mushrikiinta waxay odhan doonaan: Hadduu Allaah doono, ma aanu u shariig yeelneyn (waxba Isaga) innaga iyo aabbayaasheenba, oo ma aan ka xarrimneen (nafahayaga) waxba (uu Allaah banneeyey). Sidaas oo kale bay u beeniyeen kuwii ka horreeyay jeer ay ka dhadhamiyeen Ciqaabtayada. Dheh: Ma heysaan wax cilmi ah oo aad noo soo saareysaan? Waxaad uun raacdaan wax iska male awaal ah, oo waxaad uun sheegtaan beeno.

# 938

Dheh: Allaah baa iska leh Xujada Xeesha Dheer. Oo hadduu doono. Hubaal Wuu idin hanuunin lahaa dhammaantiin.

# 939

Dheh: Keena markhaatiyadiinna ka marag kacaya in Allaah xaaraameeyey waxakani. Ee hadday ka marag kacaan, ha la marag kicin. Oo ha raacin rabitaannada liita kuwaa beeniya Aayadahayaga, iyo kuwaa aan rumeysaneyn Aakhirada, oo iyagu Rabbigood wax la sima oo dhig u yeela.

# 940

Dheh: Kaalaya, Waxaan akhriyi waxa uu (Allaah) Rabbigiin idinka xaaraameeyey: (xusuusnaada) inaydaan (cibaadada Alle) la wadaajin waxba; oo u muujiya wanaag oo baarri u ahaada waalidiintiin, oo ha u dilina carruurtiinna (ka cabsi) faqri darteed - Annagaa idin arsaaqayna idinka iyo iyagaba; oo ha u dhowaannina wixii anshax xumo ah oo dhan (dambiyada waaweyn sida zinada) kuwooda ka mid ah ee muuqda iyo kuwo qarsoonba, oo ha ku dilina nafta uu Allaah xaaraameeyey arrin xaq ah[^11] maahee, Sidaa buu idinku farad yeelay, bal inaad fahantaan.

[^11]: Uu sharciga qiray sida qisaaska, dilka murtaddiinta, dhagax ku dilidda zaaniga horay u guursaday ama guursatay haddii lagu caddeeyo zinada ama iyagu qirtaan.

# 941

Oo ha u dhowaannina maalka agoonka sida u fiican maahee, jeer uu gaaro da’diisa tabar galka iyo xoogga; oo u oofiya si dhan beeggidda iyo miisaanka oo caddaalad ah - Ma saarno nafna waxaan ahayn karaankeeda; oo markaad hadleysaan haddaba ahaada caadil haba ahaatee qaraabo dhow (lidkeed), oo oofiya Axdiga Ilaahay (xilalka uu idiin saaray); (arrin)kani buu idinku farad yeelay, bal inaad xusuusataan.

# 942

Oo (ogow) in kani (Islaamka) yahay Jidkayga midka toosan ee raaca, oo ha raacina jidadka kale, oo idinka duwi Jidkiisa. (arrin)kani buu idinku faral yeelay si aad uga dhowrsataan (xumaha).

# 943

Misna, Waxaan siinnay Muuse kitaabka (Towraadda), si aan ugu iltirno (Galladayada) korkiisa kan sama falay (waa Muusee), kaasoo ka yeelaya caddaan wax waliba oo hanuun iyo Naxariis ah, si ay la kulanka Rabbigood u rumeeyaan.

# 944

Oo kani waa Kitaab (Qur’aan) aan soo dejinnay, barakeysan ee raaca oo iska jira (xumaha), si la idiinku naxariisto.

# 945

Si aydaan u odhan: Waxaa uun Kitaab lagu soo dejiyey labo qolo oo naga horreeyay, oo innagu waxaan aheyn run ahaan kuwo moog waxa ay akhristeen.

# 946

Ama aydaan u odhan: Haddii Kitaab naloo soo dejin lahaa, waxaan hubaal ahaan kuwo ka hanuunsan iyaga. Haatan xaqiiq waxaa idiinka yimid Xujo Cad xagga Rabbigiin, iyo hanuun iyo naxariis. Ee yaa ka gef badan mid beeniya Aayadaha Ilaahay oo ka jeesada xaggooda? Waxaan ku abaal marin doonnaa kuwa ka jeesta Aayadahayaga cadaab xun, ka jeesigooda (Aayadahaa) darteed.

# 947

Ma waxay haddaba sugi waxaan ahayn inay u timaaddo malaa’igtu, ama Rabbigaa yimaado, ama qaar ka mid ah calaamooyinka Rabbigaa yimaadaan. Maalinta ay qaar ka mid ah Calaamooyinka Rabbigaa yimaadaan, wax uma taro naf iimaankeedu iyadoo aan horay u rumeyn, ama aan ku kasban iimaankeeda khayr. Dheh: Suga idinku(mid ka mid ah waxyaala- han), innaguna(sidoo kale) waan sugaynaa.

# 948

Hubaal, kuwa u qaybshay diintooda firqooyin oo noqday dariiqooyin (kala duwan) , waxba isuma kiin gelin. Arrinkoodu wuxuu uun la jiraa Allaah, markaasuu wuxuu u sheegi waxay faleen.

# 949

Qofkii la yimaada camal san, wuxuu mudan toban laabkeed wax la mid ah, oo qofkii la yimaada camal xun, waxaa lagu abaal marin mid la mid ah, iyagoo aan lagu gardarroon doonin.

# 950

Dheh: Hubaal, aniga Rabbigay wuxuu igu hanuuniyey Jid Toosan (Islaamka), diin aad u sugan, diintii Ibraahiim, toosnihii. oo kama mid aheyn mushrikiinta.

# 951

Dheh: Hubaal salaaddayda, gowracayga, hannaanka noolaanshaheyga, iyo geeridaydaba waxaa (dhammaan) iska leh Allaah, Rabbiga uunanka.

# 952

Ma leh wax shariik ah. Oo (arrin)kan baa la I amray, oo Waxaan ahay anigu kan ugu horreeya kuwa (u) hoggaansan (Allaah).

# 953

Dheh: Ma waxaan doontaa Rabbi aan aheyn Allaah? Isagoo ah Rabbiga wax walba; oo naf walba waxa ay kasbato (oo dembi ah) waa dusheeda, oo qof culaabi saaran tahay ma qaado culaabta qof kale. misna waa xagga (Allaah) Rabbigiin meel noqodkiinnu, markaasuu wuxuu idiin sheegi waxaad isku khilaafteen

# 954

Oo Isaga weeye (Alle) Kan idinka yeelay kuwo isku xigsada dhulka oo ka taliya, oo ka sare mariyey qaarkiinba qaar derejooyin, si uu idiinku imtixaamo waxa uu idin siiyey. Hubaal Rabbigaa waa ku Dhaqso badan yahay Ciqaabka, oo waa Isaga hubaal Dambi Dhaaf Badanaha, Naxariista Badan.

# 955

Alif Laam Miim Saad.

# 956

(Kani) waa Kitaab (Qur’aan) laguu soo dejiyey, marka yeysan ahaan wax cidhiidhi ah laabtaadu xaggiisa, si aad ugu digto (dadka), oo waa u waano mu’miniinta.

# 957

Raaca (dadow) waxa la idiinka soo dejiyey xagga Rabbigiin (Qur’aanka) oo ha raacina sokadii awliyo (aad la barbar caabuddaan). Yaraa inta aad xusuusataan.

# 958

Oo badanaa inta aan magaalo hallignay (dambiyadoodii darteed).Oo Cuquubadaya- da ay u timid habeennimo ama iyagoo hurda goor barqo ah.

# 959

Markaasi calaacalkoodu, markay Cuquubadayadu u timid, ma ahayn waxaan ahayn inay yidhaahdeen: Hubaal, Waxaanu ahayn gar ma qaatayaal.

# 960

Waxaanu hubaal haddaba su’aalo weydiin kuwa loo soo diray (Rususha), oo waxaanu hubaal sidoo kale su’aalo weydiin Rususha.

# 961

Oo waxaan hubaal ugu aqoon warrami (camalladoodii oo dhan), oo ma aanaan ahayn (marnaba) kuwo maqan.

# 962

Oo miisaanku Maalintaasi waa Xaq. marka ma kuwa uu ahaado miisankooda (camallada wanaagsan) culeys, waa kuwaasi kuwa liibaani.

# 963

Ma kuwa se uu ahaado miisaankooda (camallada wanaagsan) fudeyd, waa kuwaasi kuwa khasaariyey nafahooda waxay Aayadahayaga ku gabood faleen darteed.

# 964

Oo xaqiiq waxaan idinku awood siinnay dhulka, oo waxaan idiinku dhex yeelnay asbaab noolaansho. Wax yar weeye inta aad mahad naqdaan.

# 965

Oo xaqiiq waa idin abuurnay, oo idiin yeelnay suurad, oo ku nidhi Malaa’igta u sujuuda Aadam. Markaasay sujuudeen, Ibliis mooyee, kama uu mid ahayn kuwa sujuuday.

# 966

(Allaah) wuxuu yidhi: Maxaa kuu diiday oo sidaa awgeed aadan u sujuudin markaan ku amray?(Shaydaan) wuxuu yidhi: Aniga baa ka wanaaagsan, Waxaad iga abuurtay dab, halka aad isaga ka abuurtay dhoobo.

# 967

(Alle) wuxuu yidhi: Ka deg xaggeeda (halkan), waayo ma lihid inaad isku dhex kibriso halkan. Ee ka bax (Jannada), hubaal waxaad tahay mid ka mid ah kuwa dulleysan.

# 968

(Shaydaan) wuxuu yidhi: I sii fursad ilaa maalinta marka la soo bixinayo .

# 969

(Alle) wuxuu yidhi: Hubaal waxaad ka mid tahay kuwa la siiyey fursadda.

# 970

(Shaydaan) wuxuu yidhi: Sida aad iigu sababtay inaan ahaado hungo habowsan darteed, Waxaan hubaal u fadhiisan (aadmiga) Jidkaaga Toosan (ee Islaamka).

# 971

Markaasaan waxaa hubaal uga imaan hortooda iyo gadaashooda, iyo xagga midigtooda iyo xagga bidixdoodaba, oo ma heleysid badankood oo mahad naqa.

# 972

(Allaah) wuxuu yidhi: Ka bax (halkan) adigoo dulleysan oo dayro ah, qofkii iyaga ka mid ah oo ku soo raaca, waxaan hubaal idinka buuxin Naarta dhammaantiin.

# 973

Oo Aadamow! Dega adiga iyo xaaskaaguba Jannada gudaheed, ee wax ka cuna meeshaad doontaan, hase u dhowaannina geedkan, haddii kale waxaad ka mid noqon kuwa gefay.

# 974

Ha yeeshee shaydaanka baa fikrad xun u soo jeediyey, si uu ugu muujiyo waxa laga qariyey oo cowradooda ah; oo wuxuu yidhi: Idiinkama reebin Rabbigiin geedkan waxaan ahayn inaydaan noqon labo malag ama inaydaan ka mid noqon kuwa waadha.

# 975

Oo (Magaca Alle buu) ugu dhaartay labadoodaba (isagoo leh): hubaal waxaan anigu xaqiiq idiin ahay daacad.

# 976

Markaas buu ku soo dejiyey si hoditaan leh: markay dhadhansheen geedka, waxaa u muuqday cowradooda, oo waxay isla markiiba billaabeen inay ku asturaan nafahooda caleemaha Jannada; oo Rabbigood baa u yeedhay: Miyaanan idinka reebin geedkaa oo idiin sheegin in Shaydaanku idiin yahay cadow iska cad?

# 977

Waxay (Aadam iyo Xawwaa) yidhaahdeen: Rabbigayow! Waxaan wax u dhinnay nafahayaga. Ee haddaadan noo dambi dhaafin, oo aad noo Naxariisan, waxaan hubaal ka mid noqon kuwa ku sugan khasaaraha dhabta ah.

# 978

(Alle) wuxuu yidhi: Ka dega, qaarkiinba qaar buu cadow u yahay. Oo waxaa idiinku sugan dhulka degaan iyo sahay ilaa muddo

# 979

Wuxuu (sidoo kale) yidhi: Halkaas gudaheed ayaad ku noolaan, oo halkaas gudaheed ayaad ku dhiman, oo xaggeeda baa la idinka soo bixin.

# 980

Ilma Aadamow! Waxaan xaqiiq idiin soo dejinnay dhar astura cowradiinna iyo dhar xarrago ah, dharkase lagaga dhowrsado (xumaha), kaas baa khayr badan. Kuwani waxay ka mid yihiin Aayadaha Ilaahay, bal inay xusuustaan.

# 981

Ilma Aadamow! Yuusan shaydaanku idiin horseedin inaad ku dhacdaan fidno, sida uuba uga soo saaray labadiinnii waalid beerta, isagoo ka siibaya labadoodaba dharkooda, si uu u qaawiyo oo ugu soo bandhigo cowradooda. Hubaal, wuxuu idinka arkaa isaga iyo qabiiladiisuba meel aydaan ka arki karin. Hubaal Waxaan Annagu uga dhignay shaydaammada xigaalo kuwa aan (Xaqa) rumeyn.

# 982

Oo marka ay falaan xumaan waxay yidhaahdaan: Waxaan hellay aabbayaashayo oo falaya (waxa)kani, oo Allaah baa nagu amray. Dheh: Hubaal, Allaah ma amro wax xille oo fool xun. Ma waxaad ka sheegtaan Allaah waxaydaan cilmi u lahayn?

# 983

Dheh: Wuxuu Rabbigay amray caddaalad oo (ku) toosiya wejiyadiinna (qibladda) waqti kasta oo salaad, oo barya Isaga idinkoo u keli yeelaya cibaadada. Sida uu uu ifka idinku keenay billowgii hore ayaad sidoo kale u soo laabmaysaan.

# 984

Koox wuu hanuunshay, oo (ma xagga) koox (kale) habow baa xaq ugu dhaboobay; hubaal waxay iyagu ka dhigteen sheydaammada gacallo halkii Allaah, oo waxay isu heystaan inay hanuunsan yihiin.

# 985

Ilma Aadamow! Qaata (dharka) la isku qurxiyo waqti kasta oo salaad, oo cuna oo cabba, oo ha ku talax tagine, hubaal Isagu ma jecla kuwa wax ku talax taga.

# 986

Dheh: yaa xaareemeeyey isku qurxinta dharka ee Allaah uu u soo saaray addoomahiisa iyo riziqyada wanaagsan? Dheh: Kuwani waxaa iska leh mu’miniinta nolosha adduunkan, gaarna (u leeyihiin) Maalinta Qiyaamaha.Sidaas baan ugu yeel- naa Aayadaha caddaan dad garasho leh.

# 987

Dheh: Wuxuu uun sideedaba Rabbigay xaareemeeyey waxa fool xumada ah (zinada, iwm) oo dhan, kuwooda ka mid ah ee muuqda iyo kuwo qarsoonba, iyo dambiga (khamrada) iyo aabiga gar darrada ah, iyo inaad (cibaadada) la wadaajisaan Allaah wax aanu wax xujo ah u soo dejin iyo inaad ka sheegtaan Allaah waxaydaan aqoon u laheyn .

# 988

Oo ummad walba waxay leedahay muddo go’an; ee marka muddadoodu ay timaaddo kama dib dhacaan saacadna, oo kama soo hor maraan.

# 989

Ilma Aadamow! Hadday idiin yimaadaan Rusul idinka mid ah, oo idiin soo tebinaya Aayadahayga, ee qofkii iska jira xumaha oo u dhaqma si toosan, ma qabi doonaan wax cabsi ah, oo ma murugoon doonaan.

# 990

Kuwase beeniya Aayadahayaga oo iska kibriya, waa kuwani ehlu Naarku oo way ku dhex waadhi doonaan.

# 991

Oo yaa ka gef badan mid ka been sheega Allaah ama beeniya Aayadahiisa? Kuwaasi, qaybtooda loogu qoray Kitaabka (Qaddarka) way gaadhi doonaan, ilaa marka Rusushayadu ay u yimaadaan si ay u oofsadaan, waxay odhan: Meeye waxaad baryi jirteen Allaah sokadi?. Waxay odhanayaan: Waa ay naga dhumeen: oo waxay ku marag furi nafahooda inay ahaayeen gaalo.

# 992

Wuxuu odhan: Gala Naarta dhexdood ummado tegay hortiin oo leh jin iyo dadba. Mar kastoo ay ummad hor leh gashaba, waxay nacladi ummad tii ka horreysey, jeer markay isugu wada yimaadaan dhammaantood wadajir. Middooda dambeysay waxay ka odhan middoodii horreysay: Rabbiyow! Kuwaan baa na lumiyey, ee ku sii cadaab labo laab ah Naarta. Wuxuu odhan: Mid walbaa waxay leedahay (cadaab) labo laab ah, laakiinse ma ogidin.

# 993

Oo middoodii horreysay waxay ku odhan midda dambeysay: Haddaba wax nama dhaantaane, ee dhadhansha cadaabka waxaad kasbateen darteed.

# 994

Hubaal, kuwa beeniya Aayadahayaga ee iska weyneeya, looma furayo albaabba- da samada, mana galayaan Jannada jeer ratigu maro daloolka irbadda. Oo sidaas baan u abaal marinnaa dambiilayaasha.

# 995

Waxay ku mudan gogol dab ah, korkoo- dana daboollo dab ah. Oo sidaas baan u abaal marinnaa gar ma qaatayaasha.

# 996

Kuwase (Xaqa) rumeysan, oo samaha fala ma saarno nafna wax dhaafsiisan karaankeeda, kuwaasu waa ehlu Jannaha, way ku dhex waari doonaan.

# 997

Oo waxaan ka siibi wixiiba ku jira laabahooda oo xumaan kala tirsi ah; webiyadu waxay qulquli hoostoodu, oo waxay odhan: Ammaan idilkeed waxaa mudan Allaah, ee nagu hanuuniyey (Islaamka), oo kuma aan hanuuneen (jidka toos ee Islaamka) haddii uusan Allaah nagu hanuunsheen. Xaqiiq Waxay la yimaadeen Rusushii Rabbigeen Xaq. Oo Waxaa la ogeysiin: Tani waa Jannadii la idinku dhaxal siiyey waxaad camalsan fasheen.

# 998

Oo ehlu jannuhu waxay u dhawaaqi ehlu Naarka: Xaqiiq waxaan hellay waxa uu noo ballan qaaday Rabbigayo oo xaq ah; ee idinkuna ma hesheen sidoo kale waxa uu Rabbigiin idiin ballan qaaday oo xaq ah? Waxay odhan: Haah. Markaas dhawaaqe baa ka dhawaaqi dhexdooda: in Lacnadda Ilaahay ay dushooda tahay gar ma qaatayaasha.

# 999

Kuwa ka hor istaaga (dadka) Jidka Ilaahay (Islaamka), ee doona inay ka dhigaan mid qalloocan, oo waa kuwo aan Aakhiro rumeysneyn.

# 1000

Oo dhexdooda waxaa ahaan xijaab, oo meelaha sare waxaa ahaan rag ku garana- ya cid kasta astaamahooda, oo waxay u dhawaaqi ehlu - Jannaha: Nabad korkiinna ha ahaato, waqtigaana iyagu weli ma ay gelin (Jannada), inkastoo damac ka hayo.

# 1001

Oo marka loo jeediyo indhahooda xagga ehlu – Naarka, waxay odhan: Rabbigayow! Ha naga mid dhigin dadka gar ma qaatayaasha ah.

# 1002

Oo qoladii ku sugnaa Al Acraaf (meelaha sare) waxay u dhawaaqi rag ay ku garan astaamahooda iyagoo ku odhan: Waxba idiin ma ay tarin urursigiinnii maalka, iyo iska weyneyntiinnii (Xaqa).

# 1003

Ma kuwani baa kuwii aad dhaar ku marteen, in aanu Allaah ku galladeysaneyn Naxariis dushooda? Gala Jannada, (ehlu acraafow) ma qabi doontaan cabsi, mana murugoon doontaan.

# 1004

Oo ehlu – Naarku waxay u dhawaaqi ehlu – Jannaha (oo ku odhan): Nagu soo shuba wax ka mid ah biyaha ama wax ka mid ah waxa uu Allaah idin siiyey. Waxay odhan: Hubaal Allaah wuu ka xaaraameeyey gaalada.

# 1005

Kuwa ka dhigta diintooda madaddaalo iyo cayaar oo noloshan adduunku ay hoddo. Marka maanta waanu hilmaami sida ay u hilmaameen la kulankooda Maalintooda tani iyo sida ay Aayadahayaga u beenin jireen.

# 1006

Oo xaqiiq waxaan u keennay Kitaab (Qur’aan) aanu u caddeynay si cilmi leh, oo u ah hanuun iyo naxariis dad rumaysan.

# 1007

Ma waxay sugaan waxaan aheyn fulintiisa? Maalinta marka fulintiisu la gaadho, kuwii hore u hilmaamay waxay odhan: Xaqiiq Rususha Rabbigayo waxay keeneen xaq, ee ma leennahay wax shafeecayaal ah oo noo shafeeca qaada? Ama dib mana loo celin si aanu u falno (camallo) aan ahayn oo ka duwan wixii aan falnay? Xaqiiq waxay khasaareen nafahooda, oo waxaa ay been abuurteen way ka dhumeen.

# 1008

Hubaal, Rabbigiin waa Allaah, ee ku abuuray samooyinka iyo arlada lix maalmood, oo dul ahaaday Carshiga. Wuxuu ku daboolaa habeenka maalinta, uu raacdo hayo si xowli leh, oo (wuxuu abuuray) qorraxda iyo dayaxa iyo xiddigaha ku laylan Amarkiisa. Hubaal Isagaa leh abuurista iyo amarkaba. Waxaa khayr iyo barako badan Allaah, Rabbiga uunanka.

# 1009

U barya Rabbigiin si khushuuc leh iyo qarsoodiba. hubaal, ma uu jecla kuwa xadgudba.

# 1010

Oo ha ku falina fasahaad arlada, inta la hagaajiyey kaddib, oo barya idinkoo baqdin iyo rajoba qaba, hubaal, Naxariista Ilaahay waxay u dhowdahay sama falayaasha.

# 1011

Oo Isaga weeye (Alle) Kan soo dira dabaylaha bishaaro ahaan ka horreeya Naxariistiisa (roobka) jeer markay soo qaadaan daruur culus, waxaan u kaxeynaa korka dhul dhintay, kolkaas baan ku hoorinnaa biyo, markaas baan ku soo saarnaa miro nooc walba. Sidaas oo kale baan u soo saari maytida, bal inaad xusuusataan.

# 1012

Oo ma xagga dhulka wanaagsani naqiisa wuxuu ku soo baxaa (si fudud oo badan) Idanka Rabbigiis, midkase xun (daaqiisu) kuma soo baxo waxaan dhib ahayn. Sidaas baan ugu celcelinnaa Aayadaha dad mahad naqa.

# 1013

Xaqiiq Waxaan u soo dirnay Nuux dadkiisii markaasuu wuxuu yidhi: Dadkaygiyow! Caabuda Allaah Keliya! Ma lihidin ilaah (xaq ah) aan Isaga ahayn. Hubaal waxaan anigu idiinka cabsi qabaa Cadaab Maalin aad u murugo weyn.

# 1014

Xildhibaannadii ka mid ahaa dadkiisii waxay yidhaahdeen: Hubaal waxaan innagu xaqiiq kugu aragnaa inaad ku sugan tahay habow caddaan ah.

# 1015

Wuxuu yidhi: Dadkaygiiyow! Kuma sugni habow, laakiinse waxaan ahay Rasuul ka socda Rabbiga uunanka.

# 1016

Waxaan idin soo gaarsiiyaa Risaadalaha Rabbigay oo waxaan idin siiyaa naseexo wanaagsan, oo waxaan ka ogahay xagga Allaah waxaydaan ogayn.

# 1017

Ma waxaad la cajabtaan inay waano idiinka timaaddo xagga Rabbigiin uu soo faray nin idinka mid ahi, si uu idiinku digo oo aad isaga jirtaan (xumaha), iyo in bal la idiin naxariisto.

# 1018

Wayse beeniyeen, markaas baan badbaadinnay isaga iyo kuwii kula jiray Doonnida, oo aan qarqinnay kuwii beeniyey Aayadahayaga. Hubaal waxay ahaayeen dad indha la’ (aan Xaqa arag).

# 1019

Oo xagga Caad (waxaan u dirnay) walaalkood Huud, Wuxuu yidhi: Dadkaygiyow! Caabuda Allaah Keliya! Ma lihidin ilaah kale (oo xaq ah) Isaga maahee. Ma waydaan ka joogeyn oo iska jireyn xumaha.

# 1020

Xildhibaannadii gaaloobay oo ka mid ahaa dadkiisii waxay yidhaahdeen: hubaal waxaan innagu xaqiiq kugu aragnaa caqli xumo, oo hubaal waxaan kuu maleynaynaa inaad ka mid tahay beenalayaasha.

# 1021

Wuxuu yidhi: Dadkaygiyow! Ima heyso caqli xumo, laakiin waxaan ahay Rasuul ka socda Rabbiga uunanka.

# 1022

Waxaan idin soo gaarsiiyaa farriimaha Rabbigay, oo waxaan idiin ahay nasteexeeye aamin ah.

# 1023

Ma waxaad la cajabtaan inay waano idiinka timaaddo xagga Rabbigiin, uu soo faray nin idinka mid ah si uu idiinku digo? Oo xusuusta markuu idinka dhigay kuwa dhaxla (dhulka) dadkii Nuux kaddib, oo idiin kordhiyey abuur ahaan lixaad. Ee xusa Nicmooyinka Ilaahay, bal inaad liibaantaan.

# 1024

Waxay yidhaahdeen: Ma waxaad noola timid inaan caabudno Allaah Keliya oo aan ka tagno waxay caabudi jireen aabbayaashayo? (ma jirto) ee noo keen waxa aad noogu gooddido haddaad ka mid tahay runlowyada.

# 1025

Wuxuu yidhi: Xaqiiq cadaab iyo cadho ka timid Rabbigiin baa idinku dhacday. Ma waxaad igala dooddaaan arrinka magacyo (sanamo) aad bixiseen idinka iyo aabbayaashiin? Allaah uma soo dejin wax xujo ah; ee suga (cadaabka), anigana sidoo kale waan idinla sugiye.

# 1026

Markaas baan waxaan ku badbaadinnay isaga iyo intii la jirtayba naxariis ka ahaatay Xaggayaga, oo waxa aanu cidhib tirnay kuwii beeniyey Aayadahayaga, oo ma ba ay aheyn mu’miniin.

# 1027

Oo xagga Thamuud (waxaan u dirnay) walaalkood Saalix. Wuxuu yidhi: Dadkaygiyow! Caabuda Allaah Keliya, ma lihdin ilaah kale Isaga maahee. Xujo cad baa xaqiiq idiinka timid xagga Rabbigiin. tani waa Hal Ilaahay aad leedihiin, oo ah Calaamo; ee iska daaya ha daaqdo’e arlada Ilaahay, oo ha u geysannina wax waxyeello ah, haddii kale cadaab xanuun badan baa idin qaadi doonta.

# 1028

Oo xusuusta markuu idinka dhigay kuwa dhaxlay (dhulka) (reer) Caad kaddib, oo uu idin dejiyey dhulka oo aad ka sameysataan dooxooyinkeeda daaro waaweyn, oo aad ka qodataan buuraha guryo. Ee xusa Nicmooyinka Ilaahay, oo ha ku bi'innina dhulka fasahaadka aad ku falaysaan.

# 1029

Waxay xildhibaannadii kuwaa isla weynaa ee ka mid ahaa dadkiisii ku yidhaahdeen kuwii loo arkay daciif ee ahaa kuwoodii rumeeyey dhexooda: Ma waxaad ogtihiin in Saalix laga soo diray xagga Rabbigi? Waxay yidhaahdeen: Hubaal innagu waxa lala soo diray waanu rumeysannahay.

# 1030

Kuwii isla weynaa waxay yidhaahdeen: Hubaal innagu waxa aad idinku rumeysan tihiin waanu diidnay oo ku gaalownay.

# 1031

Markaasay gowraceen Hashii; oo ay ka hor yimaadeen Amarkii Rabbigood, oo waxay yidhaahdeen: Saalixow! Noo keen waxaad noogu gooddisay haddaad ka mid tahay Rususha (Ilaahay).

# 1032

Kolkaas buu qabtay dhul gariir, oo waxay noqdeen (baqti) ugu dhex daadsan degaankooda dhaqdhaqaaq la’aan.

# 1033

Markaas buu ka jeestay oo yidhi: Dadkaygiyow! Waxaan xaqiiq idin soo gaarsiiyey Fartiintii Rabbigay, oo idin siiyey naseexo wanaagsan, laakiinse ma jeclidin kuwa idiin naseexeeya.

# 1034

Oo (Waxaanu dirnay) Luud waa tii uu ku yidhi dadkiisii: Ma waxaad la timaaddaan xumaato aanu idinka horreyn axad ka mid ah caalamka?

# 1035

Hubaal idinku waxaad xaqiiq ugu tagtaan ragga shahwad, halkii haweenka. bal waxaadba tihiin dad xad gudub badan.

# 1036

Oo jawaabtii dadkiisu ma ay ahayn wax kale aan ahayn inay yidhaahdeen: Ka saara magaaladiinna, kuwani hubaal waa dad doonaya inay is daahiriyaan.

# 1037

Markaasaan badbaadinnay isaga iyo ehelkiisiiba marwadiisii maahee; waxay ka mid aheyd kuwii ku haray gadaal.

# 1038

Oo waxaan roob uga dhignay korkoodii roob (dhagaxyo dab ah). Ee bal eeg sida ay aheyd cidhibta dambiilayaasha.

# 1039

Oo xagga Madyan (waxaan u dirnay) walaalkood Shucayb. Wuxuu yidhi: Dadkaygiyow! Caabuda Allaah, ma lihidin ilaah kale Isaga maahee. Xujo cad xaqiiq waxay idiinka timid xagga Rabbigiin; ee dhammeystira beegga iyo miisaanka oo ha ka dhimina dadka waxyaalahooda, oo ha ku falina fasahaad arlada, inta la hagaajiyey kaddib, sidaas baa idiin khayr badan, haddaad tihiin mu’miniin.

# 1040

Oo ha fadhiisannina jid kasta idinkoo gooddiyaya, oo ka leexinaya Jidka Ilaahay (Islaamka) kan isagu rumeysan, idinkoo dooonaya inaad ka dhigtaan mid qalloocan, oo xusuusta markaad aheydeen kuwo yar, markaas uu idin badiyay. oo eega sida ay ku dambeysey cidhibta mufsidiinta.

# 1041

Oo hadday jirto koox idinka mid ah oo rumeysan waxa la ila soo diray iyo koox kale aan rumeysneyn, haddaba sabra ilaa inta uu Allaah noo kala garsooro dhexdeenna, oo Isagaa u wanaagsan inta wax garsoorta.

# 1042

Xildhibaannadii, kuwii isla weynaa ee ka mid ahaa dadkiisii waxay yidhaahdeen: Waxaanu hubaal kaaga saari debedda Shucaybow iyo (sidoo kale) kuwa rumeysan la jirkaa magaaladayada ama waa inaad u soo noqotaan diintayada. Wuxuu yidhi: Ma xataa haddaanu dooneyn.

# 1043

Xaqiiq waxaan ka been sheegnay Allaah haddaan u soo noqonno diintiinna, kaddib markuu Allaah naga badbaadiyey. Oo naguma habboono inaan u noqonno, inuu Allaah, Rabbigayo, doono ma’ahee. Rabbigayo wuxuu ku koobaa wax walba Cilmigiisa. Allaah baanu ku kalsoonnahay; Rabbigayow! Noogu kala garsoor innaga iyo dadkayaga xaq, oo Adiga baa u wanaagsan inta wax kala saarta.

# 1044

Oo xildhibaannadii kuwaa (Xaqa) diiday oo ka mid ahaa dadkiisii waxay yidhaahdeen: Haddaad raacdaan Shucayb, waxaad idinku markaasi hubaal tihiin kuwo ku sugan khasaaro dhab ah.

# 1045

Kolkaas buu dhul gariir qaatay, markaas bay noqdeen (baqti) daadsan degaankoodii.

# 1046

Kuwii beeniyey Shucayb, waxay noqdeen sidii inayan marnaba ku negaanin halkaas. Kuwii beeniyey Shucayb,waxay ahaayeen kuwo ku sugan khasaaro dhab ah.

# 1047

Markaas buu ka jeestay oo yidhi: Dadkaygiyow! Waxaan xaqiiq idin soo gaarsiiyey Farriimahii Rabbigay, oo idin siiyey waano wanaagsan. Ee sidee baan haddaba ugu diir naxaa dad xaq diid ah.

# 1048

Oo ma jirto magaalo aan u soo dirnay Nabi oo aanaan ku qaban dadkeeda (markay caasiyoobeen) faqri daran iyo jirrooyin, bal inay soo nuglaadaan oo na baryaan.

# 1049

Haddana waxaanu ugu beddelnay halkii dhibka, wanaag, ilaa ay bateen oo yidhaahdeen: Lurnaan iyo ladnaanba xaqiiq way soo mareen aabbayaashayo (sidoo kale). Markaas baan u qabannay si kedis ah iyagoo aan dareemeyn.

# 1050

Oo hadday dadka magaalooyinka (Xaqa) rumeeyaan oo iska ilaashaan (xumaha), waxaan hubaal uga soo furi laheyn barakooyin samada iyo arladaba, laakiinse way beeniyeen, markaas baan u qabannay waxay kasban jireen darteed (oo dembiyo ah).

# 1051

Ee ma waxay reer magaaluhu dareemaan inay ka yihiin aamin Ciqaabkayaga inay u yimaado habeennimo iyagoo hurda?

# 1052

Ee ma waxay reer magaaluhu dareemaan inay ka yihiin aamin Ciqaabkayaga inuu u yimaado goor barqo ah iyagoo iska cayaaraya?

# 1053

Ma waxay dareemaan inay ka yihiin aamin Tabta Ilaahay, cidise ma dareento inay ka yihiin aamin Tabta Ilaahay aan aheyn dadka ku sugan khasaarada dhabta ah.

# 1054

Ma waysan u caddaanin kuwaa dhaxla dhulka oo uga haray dadkeedii (hore) oo lahaa, in haddaan doonno, aan u ciqaabi laheyn dambiyadooda? oo waxaanu yeelnaa shaabbad daahda quluubtooda sidaa darteed wax ma maqlaan.

# 1055

Magaalooyinkan, waxaan kuu soo tebinnaa wax ka mid ah wararkooda oo xaqiiq Rusushoodii waxay ula yimaadeen xujooyin cad, mayse aheyn kuwo rumeynaya waxay horey u beeniyeen. Sidaas buu Allaah u yeelaa shaabbad daahda quluubta gaalada.

# 1056

Oo ma aanu ka helin badankooda (daacadnimo iyo dhowris ) ballan,oo wa- xaan hellay badankood inay yihiin caasiyaal

# 1057

Markaasaan soo dirnay iyaga kaddib Muuse oo wada Aayadahayaga xagga Fircoon iyo xildhibaannadi, wayse rumeyn diideen. Ee eeg sida ay aheyd cidhibta mufsidiinta.

# 1058

Oo Muuse wuxuu yidhi: Fircoonow! Hubaal anigu waxaan ahay Rasuul ka socda Rabbiga Caalamka.

# 1059

Waxaan anigu mudanahay inaan ka sheegin Allaah waxaan ahayn Xaq. Waxaan idiinka la imid xaqiiq Xujo Cad xagga Rabbigiin. Ee igu dar ha ila tageene ilmaha Israa’iil.

# 1060

Wuxuu yidhi: Haddaad la timid Calaamo, haddaba keen haddaad ka mid tahay runlowyda .

# 1061

Markaas buu wuxuu tuuray ushiisii mise! Waa mas iska cad.

# 1062

Oo wuxuu u soo saaray debedda gacantiisa, mise! Waa caddahay (oo u ifeysey) eegayaasha.

# 1063

Waxay xildhibaannadii ka mid ahaa dadkii Fircoon yidhaahdeen: Hubaal kani waa saaxir xeel dheer.

# 1064

Wuxuu rabaa inuu idinka saaro dhulkiinna, ee maxaad haddaba ku talineysaan?

# 1065

Waxay yidhaahdeen: Dib u dhig (xaalkiisa) isaga iyo walaalkiba (in muddo ah)oo u dir ergooyin xagga magaalooyinka.

# 1066

Kuu keena saaxir kasta oo xeel dheer.

# 1067

Oo sixiroolayaashii waxay u yimaadeen Fircoon (oo) yidhaahdeen: Waa inaan hubaal yeelannaa Abaal gud fiican haddaan innagu adkaanno.

# 1068

Wuxuu yidhi: Haa yoo, oo waxaad waliba ka mid noqon doontaan kuwa la ii soo dhoweeyo.

# 1069

Waxay yidhaahdeen: Muusow! Ma adiga baa (hor) tuuran mise innaga baa ahaanna kuwa (hor) tuurta?

# 1070

(Muuse) wuxuu yidhi: Tuurta. Haddaba markii ay tuureen, waxay sixreen indhihii dadka oo argagax geliyeen, oo waxay la yimaadeen sixir aad u weyn.

# 1071

Oo waxaan u waxyoonnay Muuse (Annagoo leh): Tuur ushaada. Mise! waxay liqliqday isla markiiba waxay been dhoobdhoobeen oo ay soo bandhigeen.

# 1072

Marka xaqii baa sugnaaday, oo baabba' iyo balaan jirin waxaa noqday waxay falayeen.

# 1073

Sidaas baa (Fircoon iyo dadkiisii) looga adkaaday halkaa, oo noqdeen kuwo la jabiyey.

# 1074

Oo sixiroolayaashii ula dhaceen (dhulka) sujuud (xagga Allaah).

# 1075

Waxay yidhaahdeen: Waxaanu rumeysannahay Rabbiga caalamka.

# 1076

Rabbiga Muuse iyo Haaruun.

# 1077

Fircoon wuxuu yidhi: Ma waxaad rumeyneysaan ka hor inta aan idiin idmin? Hubaal, arrinkani waa shirqool aad ku soo dhigteen si qarsoodi ah magaalada si aad uga saartaan dadkeeda, waadse ogaan doontaan.

# 1078

Waxaan hubaal u goyn gacmahiinna iyo lugahiinna is dhaaf, markaas waan idin wada dal-dali dhammaantiin.

# 1079

Waxay yidhaahdeen: Hubaal waxaan innagu u noqon xagga Rabbigayo.

# 1080

Oo nagu ma heysatid waxaan ahayn inaan rumeynay Calaamooyinka Rabbigayo markay noo yimaadeen! Rabbigayow! Nagu shub samir oo na oofso innagoo kuu hoggaansan Muslimiin ahaan.

# 1081

Oo xildhibaannadii ka mid ahaa dadkii Fircoon waxay yidhaahdeen: Ma waxaad u daynaysaa Muuse iyo dadkiisa inay fasahaadiyaan arlada, oo ka tagaan adiga iyo ilaahyadaadaba? (Fircoon) wuxuu yidhi: Waxaan dili doonnaa wiilashooda, oo daysan haweenkooda (si ay noogu adeegaan), oo hubaal waxaanu nahay kuwa ka sarreeya oo maquuniya.

# 1082

Muuse wuxuu ku yidhi dadkiisii: Ka barya kaalmo Allaah oo sabra, hubaal, arlada waxaa iska leh Allaah, Wuxuu dhaxalsiiyaa cidduu doono oo ka mid ah addoomahiisa, oo cidhibta (san) waxaa iska leh kuwa iska jira (xumaha).

# 1083

Waxay yidhaahdeen: Waxaa na soo gaaray dhibaatooyin ka hor intii aad noo imaan iyo kaddib intii aad noo timidba. Wuxuu yidhi: Waa intaasoo uu Rabbigiin halligo cadowgiinna oo idiinka yeelo madax arlada, markaas wuxuu eegi sida aad u dhaqantaan.

# 1084

Oo waxaan xaqiiq ku qabannay reer Fircoon abaaro iyo mirahoo ka yaraada, bal inay waansamaan.

# 1085

Markay samaan u timaaddo, waxay yidhaahdaan: Innagaa leh tani. Oo haddii (xaalad) xun ku dhacdo, waxay baaseystaan Muuse iyo kuwa la jira. Hubaal nasiibkooda waxaa haya Allaah oo keliya, laakiinse badankoodu ma ogsoona.

# 1086

Oo waxay yidhaahdeen: Wax kastoo calaamo ah aad noola timaaddo si aad noogu sixirto, innagu kuma rumeysaneyno.

# 1087

Markaas baan ku soo dirnay dushooda: daad (qaada oo keena dhimasho baahsan), iyo ayax iyo injiro iyo rah iyo dhiig, calaamooyin cad, wayse isweyneeyeen, oo waxay ahaayeen dambiilayaal.

# 1088

Oo markuu daacuunku ku dhacay waxay yidhaahdeen: Muusow! Noo bari Rabbigaa wuxuu kugula ballamay darteed. Haddaad daacuunka naga kor qaaddo, hubaal waanu ku rumaysan, oo waxaan hubaal kugu dari Ilmaha Israa’iil.

# 1089

Markiise aan ka kor qaadnay daacuunka ilaa muddo go’an oo ay aheyd inay gaadhaan, bay markaas ka baxeen ballanka.

# 1090

Markaas baan ka aargudannay oo aan ku qarqinnay badda, waayo waxay beeniyeen Aayadahayaga oo waxay ahaayeen kuwo ka dhoohan.

# 1091

Oo waxaan ka yeelnay dadkii loo arkay kuwo tabar daran inay dhaxlaan gobollada bari ee dhulka iyo kuwa galbeedba ee aan barakaynay[^1]. Oo Kelmadda wanaagsan ee Rabbigaa waa lagu oofiyey Ilmahii Israa’iil, sabarkooda awgi iyo u dul qaadashadooda (dhibaatooyinka). Oo Waxaanu baabbi'nnay waxay Fircoon iyo dadkiisii sameeyeen iyo waxay dhismooyin taageenba[^2].

[^1]: Suuriya, Masar iyo magaalooyinka hareerahooda ah uu Fircoon xukumayey, waxaa dhaxlay Ilmihii Israa'iil kaddib markii ay dhaceen masaarida dawladahoodii.

[^2]: Ee lagu dhisay xoogga ilmihii Israa'ill sida magaalada Ramsiis, iyo taalladdii uu ku dhisay Haamaan amarka fircoon.

# 1092

Oo waxaan ka yeelnay Ilmaha Israa’iil inay ka tillaabbaan (si nabad ah) badda, markaasay waxay ku yimaadeen dad dul yuurarsan sanammadooda (oo caabudaya). Waxay yidhahadeen: Muusow! Noo yeel ilaah innagana sida ay iyaguba u leeyihiin ilaahyo. Wuxuu yidhi: Hubaal waxaad idinku tihiin dad ay ku jirto jaahilnimo.

# 1093

Kuwani, hubaal, waxaa ay ku sugan yihiin waa baabba' iyo balaan jirin, oo waa baadil waxaa ay falaan.

# 1094

(Muuse) wuxuu yidhi: Ma waxaan idiin doonaa ilaah kale aan aheyn Allaah, isagoo idinka kor mariyey caalamka.

# 1095

Oo xusuusta markii aan (waa Alle'e) idinka samata bixinnay dadkii Fircoon ee idin dhadhansiiyey cadaab daran, iyagoo dilayey wiilashiinna, oo u daynayey haweenkiinna nolol (si ay ugu adeegtaan). Arrinkaana waxaa ku sugnaa imtixaan aad u weyn xagga Rabbigiin ah.

# 1096

Oo Waxaan la ballannay Muuse muddo soddon habeen ah, oo ku dhammeystirnay toban dheeri ah marka muddada uu u qabtay Rabbigi waxay ahayd afartan habeen oo buuxda. Oo Muuse wuxuu ku yidhi walaalki Haaruun: intaan maqnahay qabo xilkeyga dadkayga dhexdi, oo u dhaqan si wanaagsan, oo ha raacin jidka Mufsidiinta.

# 1097

Oo markuu u yimid Muuse ballankayagii oo Rabbigi la hadlay, wuxuu yidhi: Rabbiyow! Iskay tus aan ku eegee. Wuxuu yidhi: Ima arki kareysid, laakiinse eeg buurta, hadday ku sugnaato meesheeda markaas ayaad i arki. Markiise uu Rabbigi isu muujiyey buurtii[^3], wuxuu ka dhigay budo, oo Muuse dhulka buu ugu dhacay suuxdin. Markaasuu markuu soo miyirsaday wuxuu yidhi: Xurmo oo dhan Adigaa leh oo Nazahan (Allow), Waan kuu soo noqdaa, oo anigu waxaan ahay kan ugu horreeya mu'miniinta.

[^3]: Wuxuu Allaah isu muujiyey buurta qaddar dhan far yarada, markaasay buurtii burburtay oo budada noqotay. Muuqashada Ilaahay la mid ma aha muuqashada Aadmiga, ee waa si ku habboon oo u qalma Sifaadka Ilaahay, dadku ma ay qiyaasi karaan arrintaasi

# 1098

(Alle) wuxuu yidhi: Muusow! Hubaal Waxaan kaa doortay dadka (si aad u qaaddo) Farriimaheyga aan kuula soo diray iyo hadalkeyga ee qaado waxa aan ku siiyey oo ka mid ahow kuwa mahad naqa.

# 1099

Oo Waxaan ugu qornay alwaaxda wacdi la xiriira wax kasta iyo faah faahinta waxyaalaha oo dhan ee qaado si sugnaansho leh, oo ku amar sii dadkaaga inay qaataan kan ugu wanaagsan. Waxaan idin tusi doonaa daarta caasiyaasha.

# 1100

Waxaan ka duwi doonaa Aayadahayga kuwa isku kibriya arlada xaq darro; oo hadday arkaan calaamo kasta ma rumayn doonaan. Oo hadday arkaan jidka hanuunka (Islaamka) kama yeeshaan jid, oo hadday arkaan jidka habowga waxay ka yeeshaan jid, arrinkani waxaa ugu wacan waxay beeniyeen Aayadahayaga, oo ahaayeen kuwo ka dhoohan.

# 1101

Oo kuwa beeniya Aayadahayaga iyo la kulanka Aakhirada, acmaashooda waa waxaan jirin oo baabba’ ah. Miyaa laga abaal marin waxaan aheyn waxay faleen?

# 1102

Oo dadkii Muuse markuu tagey kaddib, waxay ka sameysteen dahabkoodii, dibi qolof ah leh cod beynaax ah[^4]. Miyaanay arki karayn inaanu la hadleyn, oo ku toosin kareyn jid? Wayse qaateen (si ay u caabudaan) oo waxay ahaayeen gar ma qaatayaal.

[^4]: Sameyntooda sanam leh muuqaal dibi iyo caabudaadda ay caabudeen waxay ahayd imtixaan laga imtixaanay xagga Ilaahay si uu u muujiyo qofka iimaankiisu sugan yahay oo xoog leeyahay iyo kan shakiga qaba. Kuwa iimaankooda daciifka ahaa waxay raaceen Saamiri,. Halka kuwa iimaankoodu xoog lahaa ay ku sugnaadeen Xaqa.

# 1103

Oo markay ka shallaayeen oo ay arkeen inay lumeen ayey (toobad keeneen oo) yidhaahdeen: Haddaanu Rabbigayo noo naxariisan oo noo dambi dhaafin, waxaanu hubaal ka mid noqon kuwa ku sugan khasaarada dhabta ah.

# 1104

Oo markuu Muuse ku soo noqday dadkiisii isagoo cadhaysan oo walbahaar-san buu yidhi: Xumaa waxa aad fasheen kaddib (tagisteydii). Ma waxaad ka degdegsasteen amarka Rabbigiiin? Oo wuxuu tuuray looxyada, oo soo qabtay madaxa walaalki isagoo u soo jiidaya xaggiisa. (Haaruun) wuxuu yidhi: Ina hooyadayow! Hubaal dadkani waxay ii arkeen daciif, oo waa I dili gaareen, ee ha igu farax gelin cadowga, oo ha igala mid dhigin dadka gefka badan.

# 1105

Wuxuu yidhi: Rabbiyow! ii dambi dhaaf aniga iyo walaalkayba, oo na gali Naxariistaada, Adigaa U Naxariis Badan inta naxariisata.

# 1106

Kuwii u sameystay dibiga (ilaah ahaan) hubaal Cadho xagga Rabbigood ah iyo dulli baa noloshan adduunka ku dhici doona. Oo sidaas baan u abaal marinnaa been abuurtayaasha.

# 1107

Kuwase fala camallo xun haddana toobad keena intaas kaddib, oo rumeeya (oo raaca xaqa), hubaal, Rabbigaa intaasoo (dhan) kaddib waa Dambi Dhaaf Badane, Naxariis Badan.

# 1108

Oo markay Muuse Cadhadii ka degtay, wuxuu soo qaatay looxyadii, oo waxaa ku qornaa wax hanuun iyo naxariis u ah kuwa Rabbigood ka cabsada.

# 1109

Oo wuxuu ka soo doortay Muuse dadkiisii toddobaatan nin ballankayaga dartiis, markuuse qabtay dhul gariir daran, wuxuu yidhi: Rabbiyow! Haddaad doonto, Waxaad rogi laheyd iyaga awal hore iyo anigaba; ma waxaad noo rogeysaa waxa kuwa maan gaabka ah ee nagu jira ay faleen? Wax kale maahee waa oo keliya jarribaaddaada ee aad ku habaabiso qofkaad doonto, uguna sugtid hanuunsanaanta qofkaad doonto. Adigaa ah Gargaarahayaga, ee noo dambi dhaaf oo noo naxariiso, Adigaa u wanaagsan inta dambi dhaafta.

# 1110

Oo noo qor samaan adduunyadan iyo Aakhiradaba. Hubaal waan kuu soo noqonnay. Wuxuu yidhi: (Ma xagga) Cadaabtayda waxaan ku ridi kaan doono, oo Naxariistaydu waxay koobtaa wax kasta, marka waxaan u qori doonaa (gaar ahaan) kuwa iska ilaaliya (xumaha) ee qaata daahirsanaanta (Islaamka); ee iyagu ah kuwa Aayadahayaga rumeysan.

# 1111

Kuwa raaca Rasuulka-Nabiga Ummiga ah oo ay ka helayaan isagoo ku qoran Tawraadda iyo Injiilka - kaasoo amra wanaagga oo ka reeba xumaanta, oo u xalaaleeya waxyaalaha wanaagsan oo ka xaaraameeya Waxyaalaha xun oo ka dejiya culayskooda iyo xargihii korkooda ahaa[^5]. Ee (ma xagga) kuwa rumeeya ee sharfa, ee u gargaara ee raaca Nuurka (Qur’aanka) lala soo diray, waa kuwan kuwa ah liibaanayaasha.

[^5]: Shareecada Nabi Muxammad ma leh iskallifaad culus oo adag sida xilalka adag ee la saaray ilmihii Israa’iil. Haddii aynu tusaale ka bixinno taa waxaa sharcigooda ka mid ahaa in la dilo qofka si ay u ansaxdo toobadiisa, iyo in la dilo qofkii qof dila ha u dilo kas iyo ula kac am ula kac la’aan, iyo in la gooyo xubinta uu ka sameeyo xumaanta, in la gooyo marada meeshii ay najaaso gaarto.

# 1112

Dheh: Dadow! Hubaal anigu waxaan ahay Rasuul Ilaahay ee loo soo diray idinka oo dhan, Kaasoo iska leh Boqortooyada (runta ah ee) samooyinka iyo arlada. Ma jiro Ilaah (xaq ah) Isaga Maahee; Waa Isaga Kan bixiya nolosha oo sababa geerida. Ee rumeeya Allaah iyo Rusuulkiisa, Nabiga Ummiga ah ee rumeysan Allaah iyo Kelmadihiisa, oo raaca si aad u hanuuntaan.

# 1113

Oo dadkii Muuse waxaa ka mid ahaa qayb ku hanuunineysey (dadka) si xaq ah oo ku oogayey caddaaladda.

# 1114

Oo Waxaan u qaybinnay labo iyo toban qabiilood oo ummado ah. Oo Waxaan u Waxyoonnay Muuse markay dadkiisii weydiisteen biyo (waxaan ku nidhi): Ku dhufo dhagaxa ushaada, markaasaa waxaa kolkiiba ka soo burqaday labo iyo toban ilood: qolo walba waxay ogaatay meeshay biyaha ka cabbi laheyd. Oo Waxaan ka yeelnay daruuraha inay harsiiyaan dushooda, oo ku soo dejinnay Manna (wax macaan oo malab sidi ah) iyo Salwaa (hilib shimbir wanaagsan - Samaan): Wax ka cuna waxyaalaha wanaagsan ee aan idin siinnay. Oo waxba nooma dhimin, laakiinse waxay gef ka galeen nafahooda.

# 1115

Oo markii lagu yidhi: Dega magaaladan (Qudus)[^6] oo wax ka cuna meeshaad doontaan, oo dhahaya,’ (Allow naga) rid culayska na saaran’; oo gala albaabka idinkoo hoggaansan, Waa idiin dhaafi gefefkiina: Waa aan u ziyaadin doonnaa (abaalgudka) sama falayaasha.

[^6]: Magaalada Eliyah (Qudus) ee ku taal gacanka badda cas ee u dhexeysa magaalada Madyan iyo buurta Siinaay.

# 1116

Waxayse kuwoodii ka midka ahaa ee gefka falay ku beddeleen hadal ka duwan midkii lagu yidhi[^7]. Markaas baan kaga soo dejinnay cirka cadaab gefefkii ay galeen awgeed.

[^7]: Waxaa la amaray inay yidhaahdaan xiddah Allow noo dambi dhaaf, waxayse u beddeleen jeesjees ahaan inay yidhaahdaan xindah gallay tin ku jirta,

# 1117

Oo wax ka weydii magaaladii (Eila) ee ku ag tiil badda (cas), markay ku xad-gudbeen arrinkii (Maalinta) Sabtida, iyadoo uu u yimaado kalluunkoodu maalinta Sabtidooda isagoo muuqda, oo maalinta aanay Sabti aheyn uma yimaado. Sidaas baan ugu imtixaannay caasintoodii awgii.

# 1118

Oo markay qolo ka mid ahi tidhi: Maxaad u waanineysaan qolo uu Allaah halligayo, ama ku cadaabi cadaab daran? Waxay yidhaahdeen: Waa si aan eed naloogu raacan Rabbigiin horti, iyo bal inay ka joogaan (xumaha).

# 1119

Haddaba markii ayan dan u gelin waxa lagu waaniyey, Waxaan badbaadinnay kuwii reebayey xumaanta, oo waxaan ku dhignay kuwii gefka falay cadaab daran caasinta ay galeen awgi.

# 1120

Markay ku madax adeygeen waxa laga reebayey, waxaan ku nidhi: Noqda (sida) daayeerro, dulleysan oo dayra ah.

# 1121

Oo waa tii uu Rabbigaa ogeysiiyey inuu hubaal ku soo dirayo ilaa Maalinta Qiyaamaha kuwo dhadhansiinaya cadaabta ugu xun. hubaal Rabbigaa xaqiiq waa ku Dhakhsi Badan yahay Ciqaabka, oo hubaal Isagu xaqiiq waa Dambi Dhaaf iyo Naxariis Badan yahay.

# 1122

Oo waxaan ugu kala googaynay arlada iyagoo qaybo ah, waxaa ka mid ah kuwo wanaagsan iyo kuwo (kale) oo ka mid ah aan sidaas ahayn. Oo waxaanu ku imtixaannay (waqtiyo) wanaagsan iyo (waqtiyo) xun bal inay soo laabtaan.

# 1123

Markaa baa waxaa yimid iyaga kaddib dad (xun) oo dhaxlay Kitaabka (Towraadda iyo Injiilka) oo qaadanaya waxyaalaha (aan bannaaneyn ee) nolosha tani soke (ee adduunyada), iyagoo leh: waa naloo dambi dhaafi doonaa. oo misna haddii uu u yimaado (mar kale) alaabo ( raaxo adduunyo aan bannaaneyn) oo la mid ahi, way qaadanayaan (sidoo kale). Miyaan lagaga qaadin ballan Kitaabka in aanay ka sheegin Allaah waxaan ahayn xaq, iyagoo akhristay waxa ku yaalla (Kitaabka), oo Daarta Aakhiro baa u khayr badan kuwa iska ilaasha (xumaha). Ee miyeydaan haddaba wax fahmeyn?

# 1124

Oo (ma xagga) kuwa qabsada Kitaabka oo iyaga ka mid ah (kuwooda soo islaamay) oo ooga salaadda, hubaal Annagu Marnaba ma dayacno abaalgudka kuwa camalkooda hagaajiya.

# 1125

Oo waa tii aan gilgilnay buurtii (Siinaay) dushooda sidii isagoo harayn dallad oo kale, oo waxay moodeen inuu ku soo kor dhacayo. (Waxaanu ku nidhi): Ku qaata waxaanu idin siiinnay (Towraadda) si sugnaan leh, oo ku camal fala waxa ku yaal si aad uga dhowrsataan (xumaha).

# 1126

Oo waa tii uu Rabbigaa ka soo saaray ilma Aadam dhabarradooda durriyadooda oo uu uga markhaati dhigay nafahooda: Miyaan Anigu ahayn Rabbigiin? Waxay yidhaahdeen: Haayoo! Markhaati baan ka nahay. Waa si aydaan u odhan Maalinta Qiyaamaha: Waxaan Innagu ahayn kuwo tani mooganaa.

# 1127

Ama aydaan u odhan: Waxaa wax la shariig yeelay (Allaah) oo keliya aabbayaashayadii awal hore[^8], oo waxaanu innagu aheyn durriyad timid iyaga kaddib; ma waxaad haddaba nagu rogeysaa waxay faleen baadil raaca?

[^8]: Si aanay u odhan mushrikiinta in aabbayaashood ay yihiin kuwa la wadaajiyey cid kale (cibaadada) Allaah. Mana ay garaneyn inuu shirkigu yahay dambi iyo gef weyn iyo gardarro, ma garanayn dariiq kale aan ahayn inay raacaan aabbayaashood,sida awgeed waxay iyagu qabaan inaysan mudneyn cadaab sbabta gefka aabbayaashood.

# 1128

Oo sidaas baan u caddeynaa Aayadaha, iyo bal inay soo laabtaan.

# 1129

Oo u akhri warka ninkii (reer banii Israa'iil ahaa waa Balaam ina Bocor) aan siinnay Aayadahayaga, ha yeeshee ka siibtay iyagii oo sheydaan duufsaday, ee ka mid noqday kuwa habowsan.

# 1130

Oo haddaan doonno kor ayaan hubaal ugu soo qaadi laheyn, laakiinse dhulka buu isku dhajiyey oo uu raacay waxa (liita) ay naftu rabto. Marka waxaa uu ka dhigan yahay sida Eeyga, haddaad eryato carrabka laalaadsha; haddaad iska deysana laalaadsha carrabkiisa; kani waa mataalka dadka beeniya Aayadahayaga. Ee uga sheekee sheekooyinka bal inay fakaraan.

# 1131

Xumaa mataalka dadka beeniya Aayadahayaga, oo ah kuwa u gefa nafahooda.

# 1132

Qofkii Allaah hanuuniyo uun baa ah kan hanuunsan, oo qofkii uu sababo inuu habaabo, waa kuwan kuwa ku sugan khasaarada weyni.

# 1133

Oo Waxaan xaqiiq u abuurnay Naarta in badan oo ka mid ah jinka iyo dadka. Waxay leeyihiin quluub aysan wax ku fahmin, oo waxay leeyihiin indho aysan wax ku arag, oo waxay leeyihiin dhego aysan wax ku maqal. Waa sida xoolo oo kale, mayee waa bay ka sii habow daran yihiin; kuwan waa kuwa dhoohan.

# 1134

Oo Allaah baa iska leh Magacyada wanaagga badan. Ee ku barya, oo iskaga taga kuwa leexsha ee ku xadguba xurmadda Magacyadiisa[^9]. Waa laga abaal marin doonaa, waxay faleen.

[^9]: Ha siin wax tixgelin ah iyo mudnaan oo isaga tag kuwa ku caabuday Allaah xusid magacyo aan ku haabboneyn sida Kiristhaanka oo ugu yeera : aabbe” iyo mushrikiinta Carbeed ee ugu yeera Laat, Cuzzaa, iyo Manaat, iwm magacyadaasoo aan ku habbooneyn Allaah ama magacyada wanaagsan ee Ilaahay inay beddelaan macnahooda ama sifadooda oo ku fasiraan waxaalo kale sida inay Gacanta Ilaahay ku fasiraan nicmad, Imaanashaha Ilaahayna, ku fasiraan imaanshaha Amarkiisa, iwm, taasoo aan bannaaeyn.

# 1135

Oo waxaa ka mid ah waxa aan abuurnay ummad wax ku hanuunisa xaqa, oo ku ooga caddaaladda.

# 1136

Oo kuwa beeniya Aayadahayaga, waxaanu ugu soo dhoweyn (baabba’a) si heerar ah (oo ka qaban doonnaa) meel aanay ogeyn.

# 1137

Oo Waxaan siinayaa fursad, hubaal Tabteydu waa sooh adag tahay.

# 1138

Ma waysan ka fekereyn inaan saaxiibkood (Nabi Muxammad) qabin wax saameyn jin ah. Wax kalena maahee waa dige iska cad.

# 1139

Miyaanay u fiirsan boqortooyada samooyinka iyo arlada iyo wax kastoo uu Allaah abuuray, iyo in laga yaabo in muddadoodu soo dhowaatay, ee hadalkee bay haddaba rumaynayaan kani kaddib?

# 1140

Qofkii Allaah lumiyo ma leh hanuuniye; oo wuxuu ku daayaa xad- gudubkooda ay ku jaha wareersan yihiin indha’ la' aan.

# 1141

Waxay ku weydiiyaan Saacadda (Qiyaame) goorma ayey dhici? Dheh: Cilmigeedu Rabbigay keliya buu la jiraa. Ma jiro waxaan Isaga ahayn oo soo saari waqtigeeda loo qabtay. Waxay ahaan wax ku culus cirarka iyo dhulka (arrinkeedu). Idiinkuma imaan doonto waxaan aheyn kedis. Waxay kuu weydiiyaan sidiiyoo aad adigu cilmi dheer u leedahay. Dheh: Cilmigeedu waxaa uu la jiraa oo keliya Allaah, laakiinse badankooda dadku ma ogsoona.

# 1142

Dheh: Ma lihi awood aan wax ku taro ama ku waxyeelleeyo naftayda waxa Allaah doono ma’ahee. Oo haddaan ogaan lahaa cilmi Ghaybka, waxaan badsan lahaa khayrka, oo wax xume ah ima taabteen. Anigu waxaan ahay oo keliya u dige iyo u bishaareeye dad rumeysan.

# 1143

Isaga weeye Kan idinka abuuray naf keliya oo isla (caynkaa) ka yeelay lammaanahiisa, si uu u weheshado. Oo markuu ku hagoogto bay qaaddaa uur yar, oo halkaas ka sii waddo, markase ay cuslaato, waxay labaduba baryaan Allaah, Rabbigood, (oo ay yidhaahdaan): Haddii aad na siiso (dhal) wanaagsan, waxaanu hubaal ka mid noqon kuwa mahad naqa.

# 1144

Markase uu siiyo dhal hagaagsan, waxay ugu yeelaan shariigyo waxa uu siiyey[^10]. wuuse ka sarreeyaa Allaah waxa ay u shariig yeelaan.

[^10]: Mushrikiinta waxay ka yeeleen ilmahooda uu abuuray Allaah addoomo ay leeyihiin asnaamta, sida awgeed bay waxay u bixiyeen magacyo aan bannaaneyn sida Cabdul Cuzzaa iyo Cabdul Manaat iyo Cabdu- Shams, iwm.

# 1145

Ma waxay uga dhigayaan shariig waxaan waxna abuurin, oo iyagu naf ahaantooda la abuuray?

# 1146

Oo aan u gargaari kareyn, bal aan nafahooda u gargaari karin.

# 1147

Oo haddaad ugu yeerto hanuun aan idin raaceyn. Waa isugu kiin mid haddaad u yeertaan ama aad ka amustaan.

# 1148

Hubaal kuwa aad baridaan Allaah sokadi waa addoomo idin la mid ah. Ee bal barya ha idin ajiibeene haddaad tihiin run sheegayaal.

# 1149

Ma waxay leeyihiin cago ay ku socdaan? Mise waxay leeyihiin gacmo ay wax ku qabsadaan? Mise waxay leeyihiin indho ay wax ku arkaan? Mise waxay leeyihiin dhego ay wax ku maqlaan? Dheh, U yeerta shurakadiinna oo ii tab dhigta, oo ha i siinnina wax nafis ah.

# 1150

Hubaal, Gargaaraheyga i lib siinayaa waa Allaah ee ah Kan soo dejiyey Kitaabka, oo Isagaa gacal ka yeesha kuwa wanaagsan.

# 1151

Oo kuwa aad u yeerataan sokadi, ma karaan gargaarkiinna, nafahoodana uma gargaari karaan.

# 1152

Oo Haddaad ugu yeertaan hanuun, ma maqlaan, oo waxaad aragtaa iyagoo ku soo eegaya, oo haddana aan waxba arkayn.

# 1153

Qaado saamaxaadda. Oo amar samaanta, oo ka jeeso jaahiliinta.

# 1154

Oo Hadduu fikrad xun kugu waswaas geliyo shaydaan, ka magan gal Allaah. Isaga baa ah wax kasta Maqle, wax kasta Ogsoon.

# 1155

Hubaal, kuwa ka cabsada Ilaahay, markay taabato meerto Shaydaan, way ku baraarugaan oo kolkiiba (xaqa) arkaan.

# 1156

Walaalahood se (dadka xun), waxay (shaydaammadu) u kordhiyaan habow, markaa innaba kama gaabiyaan.

# 1157

Oo haddaad ula iman weydo calaamo waxay yidhaahdaan: Maxaad u been abuuran weydey? Dheh: Waxaan anigu sideedaba raacaa waxa uun la iiga waxyoodo xagga Rabbigay. Kuwakani wa caddeymo ka yimid Rabbigiin, oo u ah hanuun iyo naxariis dad rumaysan.

# 1158

Oo marka Qur'aanka la akhriyo markaa dhegaysta oo aamusnaada, si la idiinku naxariisto.

# 1159

Oo xus Rabbigaa naftaada gudaheeda si haybaysi iyo cabsi leh adigoon kor ugu qaadeyn codka aroor iyo galabba oo ha ka mid noqon kuwa dhoohan.

# 1160

Hubaal, kuwa ah Rabbigaa agti (waa malaa’igta) marnaba iskama weyneeyaan cibaadadiisa, oo way nazahaan oo xurmo weyneeyaan, oo Isaga bay u sujuudaan[^11].

[^11]: Tani waa mid ka mid ah Aayadaha la sujuudo marka la akhriyo, waa sida wanaagsan ee door roon in la sujuudo marka la akhriyo Aayad sajda leh, laakiinse ma aha waajib in la sujuudo marka la akhriyo ama la maqlo ha ahaato salaad gudaheed ama debeddeed , waxaana sujuuddan la yiraahdaa sujuud at-tilaawah.

# 1161

Waxay wax kaa su'aali (xukunka) qaniimooyinka (dagaalka). Dheh, (go’aanka ku saabsan) Qaniimooyinka waxaa leh Allaah iyo Rasuulka. Ee dhowra (xilka uu idin saaray) Allaah oo hagaajiya (xalleeya) waxa idiin dhexeeya oo khilaaf ah, oo adeeca Allaah iyo Rasuulkiisa, haddii aad tihiin mu’miniin.

# 1162

Sideedaba mu’miniintu waa uun kuwa ay baqo ka buuxsanto quluubtoodu marka la xuso Allaah, oo marka Aayadahiisa loo akhriyo ay u kordhiyaan Iimaan; oo Rabbigood (Keliya) isku halleeya oo ku kalsoon.

# 1163

Kuwa ooga salaadda oo waxa aan siinnay wax (fiican) ka bixiya.

# 1164

Kuwaasi waa mu’miniinta runta ah. Waxay leeyihiin darajooyin sharaf iyo maamuus ah Rabbigood agtiis, iyo dambi dhaaf iyo risiq aad u wanaagsan (Janno).

# 1165

Weliba sida uu Rabbigaa kaaga soo saaray gurigaaga si xaq ah, inkastoo qaar ka mid ah mu’miniinta ay hubaal kahanayeen.

# 1166

Waxay kaala doodeen[^1] xaqa kaddib markuu u caddaaday, ( oo waxay baxeen) sidii iyagoo loo wado dhimasho iyagoo eegaya.

[^1]: Waxay tilmaameysaa dooddii dhex martay muslimiinta xagga qaybinta qaniimada dagaalka. Allaah wuxuu u qaybshay qaniimooyinka si xaq ah sida uu u amrayba Nabiga s.c.w. inuu kaga baxo guriga oo u aado dagaalka Badar si xaq ah. Ad-Dabari waxaa ku qoran inay ka baxeen guriga iyagoo u socda dagaalka.

# 1167

Oo waa tii uu Allaah idiin ballan qaaday mid ka mid ah labada kooxood inaad is-heli doontaan, oo waxaad jecleydeen tan aan hubeysnayn inaad is-heshaan[^2], oo Allaah wuxuu doonayey inuu ku sugo Xaqa Kelmedihiisa, oo cidhib tiro gaalada.

[^2]: Abuu Sufyaan wuxuu ka yimid safar Suuriya ah isagoo badeecad aad u tiro badan ka keenay. Qolo hubeysanna waxay ka yimaadeen xagga Makkah, waxaana hoggaaminayey Cutba bin Rabiicah, iyo Abuu Jahal.

# 1168

Si uu (Alle) u sugo Xaqa, oo u buriyo baa- dilka haba nacbeystaan dambiilayaasha'e.

# 1169

Waa tii aad gargaar weydiisateen Rabbigiin ee uu idinka aqbalay (ee yidhi): Waxaan idinku xoojin kun malaa’igta ka mid ah oo is daba joogta.

# 1170

Oo Allaah kama yeelin waxaan ahayn war san aad ku faraxdaan, iyo inay ku xasisho quluubtiinnu, oo ma jirto guul aan ka imaan xagga Ilaahay. Hubaal, Allaah waa Adkaade, Xakiim ah (fal san).

# 1171

Waa tii uu (Alle) sababay inay degganaanasho idinku soo degto, nabaadiino ahaan idiinka timid Xaggiisa, oo idinkaga soo dejiyey biyo xagga daruuraha, si uu idiinkugu daahiriyo oo idiinkaga bi’iyo waswaaska Shaydaanka, iyo si uu u xoojiyo quluubtiinna, oo idiinku sugo cagaha.

# 1172

Waa tii uu Rabbigaa u waxyooday malaa’igta: Anigu waa idin la jiraaye ee qalbi suga kuwa (Xaqa) rumeysan. Waxaan ku tuuri doonaa argagax quluubta kuwa gaalada ah, ee ku dhufta luqumaha korkooda, oo ku dhufta xubnaha far kasta oo ay leeyihiin[^3].

[^3]: Tani waxay ka dhacday dagaalka, ujeeddadana waa gooya qoorta, laakiin haddii u cadowga xidho canbuur bireedyo oo ay adkaato in qoorta la gooyo, markaa waxaa la goyn gacanta si uu u qaadi kari waayo hubka, sida seefta, waranka, qoriga, iwm. Sidoo kale dacallada waxaa loola jeedaa xubnaha gacmahooda iyo cagahooda.

# 1173

Arrinkani waxaa u sabab ah waxay khilaafeen Allaah iyo Rasuulkiisa. Oo qofkii khilaafa Allaah iyo Rasuulkiisa, hubaal, Allaah ciqaabkiisu aad ayuu u daran yahay.

# 1174

(Arrin)kan bal dhadhamiya, oo (ogow) in gaaladu leeyihiin cadaab dab ah.

# 1175

Mu’miniintoy! Marka aad la kulantaan gaalada oo duullaan ah dagaal dooni. Markaa ha u jeedininna dhabarrada.

# 1176

Oo qofkii u jeediya dhabarkiisa maalinkaa inay tahay maahee xeel dagaal, ama inuu ku biirayo ciidan (uu ka tirsan yahay) wuxuu xaqiiq ku mudan taasi Cadho ah xagga Ilaahay, oo hoygiisu waa Naar, oo iyadaa u xun meel la ahaado.

# 1177

Ma aydaan layn idinkuye, laakiinse Allaah baa laayey. Oo adigu ma aad tuurin[^4] markaad tuurtay (cadowga), laakiinse wuxuu ahaa Allaah Kan tuuray, oo waa si uu Xaggiisa uga jarribo mu’miniinta jarribaad wanaagsan; hubaal Alle waa wax kasta Maqle,wax kasta Ogsoon.

[^4]: Markii uu Nabigu s.c.w. ku tuuray gacan muggeed oo carro ah wejiyada gaalada, Allaah wuxuu sababay inay buuxiso indhaha iyo sanka askari kasta oo ka mid ah gaalada, taasoo u diiday inay horay u soo dhaqaaqaan.

# 1178

Arrinkan (waa fal Ilaahay) oo weliba Allaah waa liciifiyaha dabinka gaalada.

# 1179

Haddii aad dalabteen xukun lagu kala baxo, haatan xukunka xaqiiq waa idiin yimid oo haddii aad joojisaan (colaadda), waa sida idiin khayr badan, oo haddii aad ku noqotaan (dagaalka) annagana sidoo kale waan soo rogaal celin. Oo ciidamadiinnu waxba idiin ma tari doonaan si kastaba ha u tiro badnaadaane, oo (ogaada) in Allaah uu la jiro mu’mimiinta.

# 1180

Mu’miniintoy! Adeeca Allaah iyo Rasuulkiisa, oo ha ka jeesannina Xaggiisa idinkoo maqlaya.

# 1181

Oo ha noqonnina sida kuwii yidhi: Waan maqlaynaa, oo aan waxba maqlin.

# 1182

Hubaal, noole waxaa ugu liita Allaah agtii kuwa (ka) dhega la’(xaqa), ee aan (xaq ku) hadlin ee aan waxba garanayn.

# 1183

Oo haddii Allaah uu ku og yahay wax khayr ah, wuxuu ka yeeli lahaa inay maqlaan, oo hadduu ka yeeli lahaa inay wax maqlaan, waa uun sii jeesan lahaayeen iyagoo sii siibanaya.

# 1184

Mu’miniintoy! Ajiiba (baaqa) Ilaahay iyo Rasuul (kiisa) marka uu idiinku yeedho wax idin nooleeya[^5], oo ogaada inuu Allaah kala dhex galo qofka iyo qalbigiisa, iyo in Xaggiisa la idin soo kulmin doono.

[^5]: Wuxuu idiinku yeedhayaa jihaadka iyo dagaal galka si ay kor u ahaato Kelmedda Alle oo u cisoobaan muslimiinta, sidoo kale macnaha waxaa weeye wuxuu idiinku yeerayaa iimaanka iyo hanuunka iyo jihaadka, iyo arrin kasta oo lagu liibaano adduun iyo aakhiraba.

# 1185

Oo iska jira fidmo aan ugu dhaceyn si gaar ah kuwiinna idinka mid ah ee xumaha fala[^6]; oo ogaada in Allaah uu Daran yahay Ciqaabkiisu.

[^6]: Tani waa digniin in ciqaabta ay mar walba sababteed tahay ku caasinta Ilaahay iyo Rasushiisa.

# 1186

Oo Xusuusta markaad aheydeen kuwo tiro yar oo lagu daciifsado dhulka, cabsanaya si aan dadku idiin kala boobin, markaasuu idin siiyey hoy aamin ah oo idinku xoojiyey Gargaarkiisa, oo idin siiyey wax ka mid ah waxyaalaha wanaagsan, bal inaad mahad naqdaan.

# 1187

Mu’miniintoy! Ha khayaamina Allaah iyo Rasuulka, oo ha khayaamina ammaanooyinkiinna idinkoo ogsoon.

# 1188

Oo Ogaada in maalkiinna iyo carruurtii- nu ay yihiin fidmo (imtixaan) iyo in Allaah agtiisa yahay Abaalgud aad u Weyn(Janno)

# 1189

Mu’miniintoy! Haddaad dhwortaan (xilka uu idin saaray) Allaah, Wuxuu idin siin kala saare (aad ku kala saartaan samaanta iyo xumaanta), oo idinka tirtiri xumaatooyinkiinna, oo idiin dambi dhaafi, oo Allaah waa Rabbiga iska leh Fadliga aad u Weyn.

# 1190

Oo waa tii ay galaadu kuu tab dhigeen si ay kuu xidhaan, ama kuu dilaan ama kuu saaraan debedda; oo way tab dhigeen, oo Allaah sidoo kale wuu tab dhigay, oo Allaah waa kan ugu wanaagsan inta wax tabeysa.

# 1191

Oo Marka Aayadahayaga loo akhriyo, waxay yidhaahdaan: Xaqiiq waanu maqallay; oo haddaan doonno waxaan odhan karnaa waxa uu yidhi oo kale. (Waxa)kanina ma aha waxaan aheyn sheeko - xariirtii dadkii hore.

# 1192

Oo waa tii ay yidhaahdeen (jees jees ahaan): Allahayow! Hadduu (Qur’aan)kani xaq yahay Adiga kaa yimid, haddaba nagaga soo daadi dhagaxyo roob oo kale ah xagga cirka ama noo keen cadaab aad u xanuun badan (inaan beeninnay darteed).

# 1193

Ma ahase Allaah mid cadaabaya – adigoo dhex jooga, oo ma aha mid ca- daabaya iyagoo weli dambi dhaaf dalbaya[^7].

[^7]: Ibnu Cabbaas a.k.r. wuxuu yidhi: Waxaa jiray labo ammaan, Nabiga iyo dambi dhaaf dalabka, Nabigii waa tagay oo Allaah baa oofsaday, marka waxaa haray dambi dhaaf dalabka.

# 1194

Maxay se (cudur daar) leeyihiin si uusan Allaah u cadaabin iyagoo ka hor istaaga (dadka) Masjidka Xurmadda gaarka ahi leh, oo uma suubbadaan inay ahaadaan ehelkiisa? Oo ehelkiisu ma aha waxaan aheyn kuwa iska jira (xumaha), laakiinse badankoodu ma ogsoona.

# 1195

Oo salaaddooda Beytka (Kacbada) agteeda ma ahayn waxaan aheyn foori iyo sacabbo tun. Ee dhadhamiya cadaabka gaalnimadiinna darteed.

# 1196

Hubaal, gaalada waxay ku bixiyaan maalkooda si ay uga hor istaagaan (dadka) Jidka Ilaahay, sidaas bayna wax ugu bixin doonaan; misna waxay ku noqon qoomamo daran, misna waa laga adkaan. Oo gaalada xagga Naarta baa loo taxaabi.

# 1197

Waa si uu Allaah uga sooco kuwa xun, kuwa wanaagsan, oo kuwa xun is dul saaro qaarkoodba qaarka kale, oo uu isku raseeyo dhammaantood, markaas ugu tuuro Naar. kuwan weeye kuwa ku sugan khasaaraha weyni.

# 1198

Ku dheh kuwa (Xaqa) diida, haddii ay ka haraan (xaq diiddada iyo dagaalka) waxaa loo dhaafi wixii horay uga dhacay ([^8]) . Hadday se u noqdaan (dagaalka), waxaa xaqiiq sugaya jidka kuwii hore (ee la rogay).

[^8]: Ibnu Mascuud a.k.r. waxaa laga soo weriyey inuu yidhi: Nin baa wuxuu yidhi: Rasuul Allow, Miyaa naloo raacanayaa wixii aynu falnay waagii jaahiliyadda (gaalnimda)? Nabigu s.c.w wuxuu yidhi: Qofkii ay fiicnaato islaamnimadiisu oo u dhaqma Islaamka gudahiisa si suubbanaan ah, looma raacanayo wixii uu falay waagii jaahiliyadda. Qofkiina kula yimaada shirki iyo waxyaalo xun oo macaasi ah Islaamka gudahi waxaa loo raacinayaa kii hore iyo kii dambeba. (Al-Bukhaari)

# 1199

Oo la dagaallama jeer la waayo wax gardarro ah iyo fidno, oo diinta (cibaadada) waa inuu yeesho Allaah Keliya. Haddiise ay joojiyaan (gefka iyo gaboodfalka), markaas hubaal, Allaah waa arkaa waxa ay falaan.

# 1200

Oo hadday jeestaan, ogaada in Allaah yahay Gacalkiin, Wanaag badanaa Gacalku, oo wanaag badanaa gargaarahu.

# 1201

Oo ogaada in wax kastoo aad qaniimeysataan, markaa Allaah wuxuu leeyahay shan meelood oo meel[^9], iyo Rasuulka iyo qaraabada dhow (ee Rasuulka) iyo agoomaha iyo masaakiinta iyo musaafirka (go’doonsan), haddaad rumeysan tihiin Allaah iyo waxa aanu ku soo dejinnay oo waxyi ah addoonkayaga (Nabi Muxammad) maalintii kala baxa[^10], maalintay kulmeen labadii ciidan, oo Allaah wax walba inuu falo wuu Karaa.

[^9]: Qaniimo waa maalka lagaga helo gaalada dagaal jihaad ah Jidka Ilaahay, maalkase laga helo gaalada dagaal la’aan waxaa la yidhaahdaa fay, qaybinta Aayaddan waxay ka hadleysaa oo keliya qaniimada dagaalka: Shan meel marka loo dhigo, meel waxaa leh oo la siinayaa: 1- Allaah iyo Rasuulkiisa (waxaa lagu bixin arrinka ilaahay iyo xoojinta diinta). 2. Agoomaha 3. Musaafirka go’doonsan 4. Qaraabada Rasuulka (Banuu haashim iyo Banuu Muddalib) 5. Masaakiinta. Afarta meeleedoo kale waxaa loo qaybin dagaal yahnnada ka soo qayb galay dagaalka.

[^10]: Maalinta kulanka labo kooxood ay ku kulmeen dagaalkii Badar waxay ahayd maalin Jumca ah bisha Ramadaan tahay 17 sannadkii labaad ee Hijrada, mufasiriinta qaarkood waxay qabaan in Aayaddan ay tilmaameyso markii u horreysey uu soo dego Qur’aanka oo ahayd 17 bishii Ramadaan.

# 1202

Oo waa tii aad idinku joogteen docda soke (ee togga)[^11], oo iyagu ay joogeen docda shishe, halka safarkii badeecadda siday idinka hooseeyay. Oo haddaad goosan laheydeen waqti aad dhexdiinna ku ballantaan, waxaa hubaal ah inaad seegi laheydeen ballankaas, laakiinse (waad is hesheen) si Allaah u fuliyo arrin horey uu u qaddaray; si ciddii halaagsami si cad ugu halaagsanto, oo ciddii noolaan si cad ugu noolaato. Oo hubaal, Allaah waa wax kasta Maqle, wax kasta Ogsoon.

[^11]: Muslimiinta waxay ku sugnaayeen waqtigaa dhinaca togga u dhow Madiina, halka gaalada joogeen dhinaca kale ee togga ee ka fog Madiina, safarkiise badeecadda siday ee Abuu Sufyaan wuxuu soo marayey xeebta badda oo 5 mayl u jirta Badar.

# 1203

Oo waa tii uu Allaah idinku tusay riyaadada inay tiro yar yihiin, oo hadduu idiin tusi lahaa iyagoo tiro badan, hubaal waad qalbi jabi laheydeen, oo aad isku qabsan lahaydeen arrinka. Laakiinse Allaah baa (idinka) badbaadshay. Hubaal (Alle) waa Ogsoonaha waxa ku jira laabaha.

# 1204

Oo wuxuu idiin tusay markaad kulanteen wax tiro yar oo kale indhihiinna, oo wuxuu idinka yeelay inaad ugu muuqataan wax tiro yar indhahooda, si uu Allaah u fuliyo arrin horay uu u qaddaray, oo Allaah baa loo celiyaa umuuraha oo dhan.

# 1205

Mu’miniintoy! Haddaad la kulantaan ciidan (cadow ah) markaa sugnaada, oo xusa Allaah in badan si aad u guuleysataan.

# 1206

Oo adeeca Allaah iyo Rasuulkiisa, oo ha isqabannina, yeydaan niyad jabine oo xooggiinnu tegin, oo sabra. Hubaal Allaah wuxuu la jiraa kuwa sabra.

# 1207

Oo ha la mid noqonnina sidii kuwaa uga soo baxay guryahooda kibir iyo istuska dadka, oo ka hor istaaga (dadka) jidka Ilaahay[^12]. Oo Allaah wuu koobaa waxay falaan.

[^12]: Dagaalkooda Muslimiinta wuxuu ahaa si ay u difaacaan diinta iyo qaadasho Amarka Ilaahay, halka gaalada ay u dagaalamayeen kibir iyo qooq iyo qabyaalad iyo arrimo jaahiliyad iyo ujeeddo adduunyo iyo faan.

# 1208

Oo waa tii uu shaydaanku u qurxiyey acmaashooda oo yidhi: Ma jiro maanta cid ka mid ah dadka oo idinka adkaan karta, oo hubaal aniga baa ah ilaaliyahiinna. Markayse is arkeen labadii kooxood ayuu u gurtay cidhbahiisa oo yidhi, hubaal Anigu barii baan idinka ahay. Hubaal waxaan anigu arkaa wax aydaan arag. Hubaal waxaan anigu ka cabsadaa Allaah, oo Allaah Ciqaabkiisu wuu daran yahay.

# 1209

Waa tii ay munaafiqiintu iyo kuwa uu ku jiro jirro (shaki, nifaaq, kibir, iwm) quluubtooda yidhaahdeen: kuwaani diintooda baa hodday. Oo qofkii isku halleeya oo tala saarta Allaah , haddaba hubaal, Allaah waa Adkaade, Xakiim ah.

# 1210

Oo haddaad arki lahayd marka ay malaa'igtu nafta ka qaadeyso gaalada iyagoo ka garaacaya wajiyadooda iyo dhabarradooda (oo ku leh): Dhadhamiya cadaabka gubashada[^13].

[^13]: Weedha waxaa laga tagay iyadoo aan la dhammeystirin waana si loo fahmo inta ka harsan iyadoo aan la xusin. Gunaanadkeeda waxaa looga tagay inay suureystaan akhristaha ama dhageystaha, waxayna u dhaceysaa: waxaad arkeysaa muuqaal naxdin leh.”

# 1211

Arrinkani waa waxay gacmihiinnu hormarsadeen awgii, iyo in Allaah aanu u ahayn mid ku gardarrooda addoomahiisa.

# 1212

Waa sida caadadii reer Fircoon iyo kuwii ka horreeyay: waxay rumeyn diideen Aayadaha Ilaahay, markaasuu Allaah u halaagay dambiyadoodii awgood. Hubaal Allaah waa Xoog Badane, Ciqaab Adag.

# 1213

Arrinkani wa inaan Allaah marnaba beddelin nicmad uu siiyey dad jeer ay beddelaan iyaga xaalkooda; iyo waa inuu Allaah yahay wax kasta Maqle, wax kasta Ogsoon.

# 1214

Waa sida caadadii reer Fircoon iyo kuwii ka horreeyay: Waxay beeniyeen Aayadahii Rabbigood, markaas baan ku halaagnay dambiyadoodii awgood, oo waxaan qarqinnay qolodii Fircoon, oo waxay kulligood ahaayeen gar ma qaatayaal.

# 1215

Kuwa u sharka badan noolayaasha dhulka ku socda Allaah agtii waa gaalada (madaxa adag),marka ma ay rumeynayaan.

# 1216

Kuwa aad la gasho axdiga, haddana jebiya axdigooda mar waliba, oo aan iska jirin (Cadaabka Ilaahay iyo Cadhadi).

# 1217

Ee haddaad ku hesho dagaal kala firdhi (adigoo tusaale uga dhigaya) kuwa ka dambeeya[^14], bal inay waantoobaan.

[^14]: Waa dila oo laaya oo tusaale ka dhiga lagu cibrad qaaato si aad u niyad jebisaan kuwa soo raaci lahaa.

# 1218

Oo haddaad ka cabsato khiyaano xagga dad (axdi idinka dhexeeyey)[^15], u tuur (axdigooda), oo u sheeg si aad uga sinnaataan wargelinta (in axdi idin dhex yaalla jirin). Hubaal Allaah ma jecla khaa’imiinta.

[^15]: Markii aad ka aragto calaamado muujinaysa khiyaano kuwaas aad la gashay heshiiska , ogeysii inaad ka baxday ballantii idiin dhexeysey si ay u ogaadaan halka ay istaagayaan.

# 1219

Oo yeysan moodin gaalada inay fakan karaan. hubaal kama fakan karaan (Allaah).

# 1220

Oo u diyaarsada waxaad kartaanba oo xoog ah (sida shiishka, gantaallada) iyo fardo u heegan ah (dagaal iyo gawaari gaashaaman iyo diyaarado) si aad ugu cabsi gelisaan cadowga Ilaahay iyo cadowgiinna iyo kuwo kale oo ka sokeeya oo aydaan idinku ogeyn, Allaah baase ogsoon. Oo wax kastoo aad ku bixisaan Jidka Ilaahay waa la idiin gudi si dhan, idinkoo aan waxba la idinka dhimin.

# 1221

Oo hadday u iishaan xagga nabadda, markaa adiguna u iilo, oo isku hallee Allaah. hubaal, waa wax Kasta Maqlaha, wax kasta Ogsoonaha ah.

# 1222

Oo hadday doonaan inay ku dhagraan, haddaba hubaal waxaa kugu Filan Allaah, Isaga weeye Kan kugu xoojiyey taageeradiisa iyo mu’mminiintaba.

# 1223

Oo mideeyey quluubtooda. Haddaad bixin lahayd waxa yaal dhulka oo dhan, ma aadan karteen inaad mideyso quluubtooda, laakiinse Allaah baa mideeyey. Hubaal Allaah waa Adkaade, Xakiim ah (fal san).

# 1224

Nabiyow! Waxaa kugu Filan Allaah, adiga iyo mu’miniinta ku raacdayba.

# 1225

Nabiyow! ku guubaabi mu’miniinta inay dagaallamaan. Hadday idinka mid yihiin labaatan samir iyo adkeysi leh (iyo tababar fiican), waxay ka adkaan labo boqol, oo hadday jiraan boqol (tababar fiican leh iyo samir iyo adkeysi), waxay ka adkaan kun kuwa gaalada ah (macnaha waa qofkii ha ku aado toban iyaga ah), waayo waa dad aan wax fahmayn.

# 1226

Haatan Allaah wuu idinka fududeeyey cuelyskiinna, oo wuxuu ogsoon yahay inay tabar yari idin heyso. Ee hadday idinka mid yihiin boqol samir iyo adkeysi leh, waxay ka adkaan labo boqol, oo hadday jiraan kun idinka mid ah (oo samir iyo adkeysi leh), waxay ka adkaan labo kun Ilaahay Idankii (waa qofkii ha ku aado labo iyaga ah). Oo Allaah wuxuu la jiraa kuwa ah samrayaasha.

# 1227

Kuma habboona Nabi inuu soo qaato qafaal (dagaal) ilaa uu horta ku laayo (cadowyada Ilaahay) arlada oo ka jilciyo. Waxaad rabtaan (waa muslimiinta qaar) alaabta dhammaaneysa ee nolosha adduunyadan, wuxuuse Allaah (idinla) rabaa Aakhirada. Oo Allaah waa Adkaade, Xakiim ah (odhaah iyo fal san).

# 1228

Haddaanu jiri lahayn xukun xagga Allaah ah ee hore uu u gooyey[^16], hubaal waxaa idinku soo gaari lahaa waxa aad qaadateen cadaab aad u weyn.

[^16]: Seddex siyaalood baa loo fasiray weedha xukun oo aan halkan ku xuseyno: 1.kaasoo lagu cafiyey asxaabtii Badar,2. in gefafka aan ula kaca ahayn loo ciqaabin, 3. in la idiin banneeyey qaniimooyinka dagaalka.

# 1229

Ee cuna waxa xalaasha ah wanaagsan aad heshaan ee qaniimo dagaal ah, oo dhowra (xilka uu idin saaray) Allaah. Hubaal, Allaah waa Dambi Dhaaf Badane, Naxariis Badan.

# 1230

Nabiyow! Ku dheh kuwaa aad soo qafaalateen ee ku jira gacmahiinna: haddii Allaah ku og yahay wax khayr ah quluubtiinna, wuxuu idin siin doonaa wax ka khayr badan waxa la idinka qaaday, oo idiin dambi dhaafi, oo Allaah waa Dambi Dhaaf Badane, Naxariis Badan.

# 1231

Haddiise ay doonaan inay ku khiyaameeyaan waxay horeba u khiyaameeyeen Allaah. Markaas buu Wuxuu idin siiyey awood uu idinka kormarshay. Oo Allaah waa wax kasta Ogsoone, Xakiim ah (odhaah iyo fal san).

# 1232

Hubaaal, kuwa (Xaqa) rumeeyay ee soo haajiray ee ugu halgamay si adag maalkooda iyo nafahoodaba jidka Ilaahay iyo kuwa soo hoygeshay ee taageeray - kuwan ayaa qaarkoodba gacallo u ah qaarka kale. Kuwase rumeeyey ee aanse soo haajirin idinkama saarna xil xigaaleysigooda jeer ay soo haajiraan, hadday se idiinku hiishadaan Diinta, waa idinku waajib inaad u soo hiillisaan, marka laga reebo dad uu dhexdiinna idinka iyo iyaga axdi yaal, oo Allaah wuu arkaa waxa aad fashaan.

# 1233

Oo kuwaa gaalada ah qaaroodba xulufo buu u yahay qaarka kale, haddii aydaan sameyn sidaa oo kale, waxaa jiri dhulka fasahaad aad u weyn[^17].

[^17]: Nabigu s.c.w. wuxuu yidhi: “Haddii la doorto oo la magaacabo labo madaxweyne dila labada midkoodii dambeeyey”. W.w. Muslim

# 1234

Oo kuwa rumeeyey ee soo haajiray ee ku halgamay Jidka Ilaahay, iyo kuwa soo hoygeshay ee taageeray, kuwan waa mu’miniinta dhabta ah, waxay leeyihiin dambi dhaaf iyo risiq wanaagsan (Janno).

# 1235

Oo kuwa rumeeyay waa’ dambe, oo soo hijrooday oo jihaad galay la jirkiin, kuwaani waa idinka mid. Oo qaraabadaa qaarkoodba isaga sokeeya qaarka kale sida Kitaabka Ilaahay qoray[^18]. Hubaal, Allaah wax kasta wuu Og yahay.

[^18]: Tani waxay ku gaar tahay oo keliya qaraabada muslimiinta ah. Kuwa aan muslimka ahayn waxaa wax lagu siin karaa in loo dardaarmo.

# 1236

(Kani waa ogeysiin in Allaah iyo Rasuulkiisu ay barii ka yihiin[^1] kuwaa ka midka ah Mushrikiinta, ee aad la gasheen heshiiska (ha yeeshee ka baxay).

[^1]: Tawbah, u soo laabashada Ilaahay, suuraddan sidoo kale waxaa la yidhaahdaa Baraa’ah, oo macnaheedu yahay iska barii yeelid, ka xor ahaansho, ama ka bixitaan. Bisinka laguma xusin billowga Suuraddan.

# 1237

Ee (ku) mara dhulka (nabad) muddo afar bilood ah (meeshaad doontaanba), ogaadase inaydaan caajis gelin kareyn Allaah, iyo in Allaah uu dulleyn gaalada.

# 1238

Oo waa ogeysiis ka soo baxay Allaah iyo Rasuulkiisa oo ku socda dadka maalinta Iidweynta Xajka[^2] inuu Allaah bannaanka ka yahay (dhammaan) heshiisyadii lala lahaa Mushrikiinta, Rasuulkiisuna (sidoo kale ka yahay bannaanka). Ee haddaad idinku (mushrikiintoy) toobad keentaan, waa sida idiin khayr badan, haddaad se jeesataan, ogaada inaydaan caajis galin kareyn Allaah. Oo ogeysii cadaab aad u xanuun badan kuwaa gaalada ahi.

[^2]: Waxay isku khilaafeen mufasiriinta macnaha iidweynta Xajka, qaarkood waxay yidhaahdeen waxaa loola jeedaa Maalinta Gowraca - Adxada, qaar kalena waxay yidhaahdeen: waa maalinta Carafa, waxaana loola jeedaa halkan Xajka weyn wixii dhacay sannadkii 10aad ee hijrada.

# 1239

Waxaan ahayn kuwaa mushrikiinta ka mid ah ee aad la gasheen axdiga, oo aan markaas waxba idiin dhimin, cidnana idiinla soo safan lidkiin. Ee u oofiya axdigooda inta ay muddadu dhammaaneyso. Hubaal Allaah waa jecel yahay kuwa iska ilaasha (xumaha).

# 1240

Markase ay Bilaha Xurmadda leh baxaan[^3], ku dila mushrikiintaa (idiinka
baxay heshiiska) meeshaad ka heshaanba, oo qafaasha oo go’doomiya, oo u fariista suryo walba. Markaas hadday toobad keenaan oo oogaan salaadda, oo bixiyaan Zakada, u banneeya jidkooda. hubaal, Allaah waa Dambi Dhaaf Badane, Naxariis Badan.

[^3]: Waxaa loola jeedaa bilaha xurmadda leh afarta bilood ee kala ah: Dul-Qacadah, Dul Xijjah, Muxarram, iyo Rajab. Bilaha fursadda la siinayo mushrikiintana waxaa weeye laga billaabo 10ka Dulxijjah ilaa 10ka Rabiicul Aakhir.

# 1241

Oo hadduu qof ka mid ahi mushrikiinta idin weydiisto magan galyo magan geliya si uu u maqlo hadalka Ilaahay (Qur’aanka), kaddibna gaarsiiya halka uu ku nabad helayo, sidani waxaa ku wacan waa dad aan garasho lahayn.

# 1242

Sidee bay ugu lahaan karaan mushrikiin- tu axdi Allaah agti iyo Rasuulkiisa agti aan aheyn kuwa aad kula gasheen axdiga Masjidka xurmadda leh? Ee intay idiin toosnaadaan, idinkuna u toosnaada. Hubaal, Allaah waa uu jecel yahay kuwa dhowra (xilka uu saaray) oo iska jira (xumaha).

# 1243

Sidee (ku ahaan kartaa) halka marka ay idinka awood bataan, aysan dhowrin wax xiriir ah ha ahaado mid wada dhalasho ama axdi aad leedihiin midna? Waxay idinku raalli galiyaan afafkooda, halka quluubtoodu ayan oggolaan (inay oofi- yaan), oo intooda badani waa caasiyaal.

# 1244

Waxay siisteen qiimo yar Aayadaha Ilaahay, markaas bay ka duwaan (dadka) Jidkiisa (Islaamka). Hubaal, waa xumaan waxa ay falaan.

# 1245

Uma dhowraan mu'min wada dhalasho awgeed ama axdi midna. Oo waa kuwan kuwa ahi xad gudbayaasha.

# 1246

Hadday se toobad keenaan oo oogaan salaadda oo bixiyaan Sakada waa walaalihiinna diinta. Waxaanu uga dhignaa Aayadaha caddaan dad garasho leh.

# 1247

Oo hadday jabiyaan dhaarahooda axdigooda kaddib, oo (si cad) u duraan diintiinna, markaa la dagaallama hoggaamiyayaasha kufriga –hubaal waa kuwo aan axdi tixgeline bal inay ka joogaan (colaadda ay wadaan).

# 1248

Miyeydaan la dagaallamayn dad ka baxay dhaarahooda (ballamahay idinla galeen) oo ku hammiyey saaridda Rasuulka, oo iyagu idinku billaabay weerarka marka hore? Miyaad ka baqeysaan? Allaah baase u xaq leh inaad ka baqdaan haddaad tihiin mu’miniin.

# 1249

La dagaallama (gaalada duullaanka idinku ah), Allaah wuxuu ku cadaabi gacmihiinna oo uu ku dulli gelin, oo idiin gargaari oo bogsiin laabaha dad mu’miniin ah.

# 1250

Oo wuxuu ka saari ciilkii hayey quluubtooda. Oo Allaah wuxuu ugu soo laabtaa (si naxariis leh) qofkuu doono, oo Allaah waa wax kasta Ogsoone, Xakiim ah.

# 1251

Mise ma waxaad mooddaan in la idiinkaga tegi sidiinna isagoo uusan Allaah muujin kuwiinna idinka mid ah ee jihaaday oo aan ka dhigan cid aan ahayn Allaah iyo Rasuulkiisa iyo mu'miniinta gacallo. oo Allaah waa u Xog ogaal waxa aad fashaan.

# 1252

Ma laha mushrikiinta inay camiraan masaajidda Ilaahay iyagoo ku qiraya nafahooda gaalnimo. Waayo kuwani acmaashooda waxba kama jiraan, oo Naarta bay ku dhex waari.

# 1253

Waxaa uun camira Masaajidda Ilaahay kuwa rumeysan Allaah iyo Maalinta Aakhiro, oo ooga salaadda oo bixiya Zakada oo aan ka baqin axadna Allaah maahee. haddaba kuwan baa laga yaabaa inay ka mid noqdaan kuwa hanuunsan.

# 1254

Ma waxaad la mid dhigtaan (kan u xil quma) waraabinta xujeyda iyo daryeelka Masjidka xurmadda leh sida kan isagu rumeysan Allaah iyo Maalinta Aakhiro oo aad ugu dadaala Jidka Ilaahay? Ma aha kuwo siman Allaah agtiis. Oo Allaah ma hanuuniyo dadkaa gar ma qaatayaasha ah.

# 1255

Kuwa rumeeyey oo ka soo hijrooday (guryahooda) oo aad ugula dadaalay Jidka Ilaahay maalkooda iyo nafahooda baa ku darajo weyn Allaah agtiis. Oo waa kuwaas kuwa ah guuleystayaasha.

# 1256

Rabbigood wuxuu ugu bishaareeyaa Naxariis Xaggiisa ah, iyo Raalli ahaansho iyo beero ay ku dhex leeyihiin barwaaqo ma guuraan ah.

# 1257

Iyagoo ku dhex waaraya waligood. hubaal, Allaah agtiis waxaa yaal abaal gud aad u Weyn.

# 1258

Mu’miniintoy! Ha ka dhigannina aabbayaashiin ama walaalihiin gacallo hadday jeclaadaan gaalnimo halkii Iimaanka. Oo qofkii sidaa yeela oo idinka mid ah, kuwaas weeye kuwa iyagu ah gar ma qaatayaasha.

# 1259

Dheh: Haddii ay aabbayaashiin, wiilashiinna, walaalihiin, xaasaskiinna, xigtadiinna; maal aad tabcateen, ganac aad uga baqeysaan iibsi la’aan, iyo guryo aad ka raalli tihiin ay idinkala weyn yihiin oo ka jeceshihiin Allaah iyo Rasuulkiisa, iyo u halgamidda Jidkiisa, marka suga inta Allaah ka fuliyo Amarkiisa. Oo Allaah ma hanuuniyo dadka caasiyaasha ah[^4].

[^4]: Abuu Hurayra a.k.r. waxaa laga soo weriyey in Nabigu s.c.w. yidhi: “Qofkii dhinta isaga oo aan u duulin Dar Ilaahay, oo aan u hanqal taagin ( macnaha aysan ku jirin) inuu duulo oo ka qayb qaato jihaadka Jidka Ilaahay ah, wuxuu dhintaa isaga oo ay ku jirto qayb munaafiqnimo ah.»

# 1260

Xaqiiq Allaah Wuxuu idinku gargaaray goobo dagaal oo badan, oo Maalintii Xunayn waa tii ay idin cajabisey tiro badnaantiinnu hase ahaatee wax idiin tari weydey, ee dhulku intuu ballaar le'egyahay idinku cidhiidhi noqday, markaas aad carar dhabarka jeediseen.

# 1261

Markaas Allaah wuxuu ku soo dejiyey xasillooni Xaggiisa ah Rasuulkiisa iyo mu’miniintaba, oo u soo diray ciidammo (malaa’ig ah) aydaan arkayn, oo ciqaabay kuwii (Xaqa) rumeyn diiday. Oo waa sidaas abaal marinta gaaladu.

# 1262

Markaas Wuxuu Allaah arrinkani kaddib ugu soo noqon (si naxariis leh) cidduu doono. Oo Allaah waa Dambi dhaaf Badane, Naxariis Badan.

# 1263

Mu’miniintoy! Mushrikiintu sidooduba waa Nijaas ee yeysan u soo dhowaan Masjidka xurmadda leh sannadkan kaddib[^5], oo haddaad ka baqdaan faqri, Allaah baa idinka hodansiin doona Deeqdiisa hadduu doono. Hubaal, Allaah waa wax kasta Ogsoone, Xakiim ah.

[^5]: Looma oggola inay soo xajiyaan ama soo cumreystaan maadaama ay mushrikiin yihiin. Mufasiriinta qaar waxay qabaan in mushrikiinta aan loo oggoleyn soo gelitaanka Xaramka hadday Xaj rabaan ama Cumro ama leeyihiin dan kale kaddib sannadkii sagaalaad ee Hijrada.

# 1264

La dagaallama kuwa aan rumeysnayn Allaah, iyo Maalinta Aakhiro, aan xaaraameyn waxa ay xaaraameeyeen Allaah iyo Rasuulkiisu, ee aan ka diin dhigan oo raacin Diinta Xaqa ah ee ka mid ah ehlu Kitaabka, ilaa ay ka dhiibaan Jisyo[^6] si raalli leh iyagoo hoggaansan.

[^6]: Jizyo waa canshuur laga qaado dadka aan muslimka ahayn iyagoo laga cafiyo shaqada millateriga, oo waxay ku mutaan sidaas ilaalinta iyo difaaca dawladda islaamka. Dhinaca kale sako lagama qaado iyaga gaalada, oo waxay saaran tahay inay sako bixiyaan muslimiinta oo keliya.

# 1265

Oo Yuhuuddii (Carbeed) waxay yidhaahdeen: Cuzayr waa wiilkii Ilaahay, oo Nasaaradu waxay yidhaahdaan: Masiixu waa wiilkii Ilaahay. Kuwakani waa hadalkooda ay afafkooda ka yidhaahdaan. Waxay ku hadal dayanayaan kuwii hore u gaaloobay (mushrikiinta). Allaha halaagee, maxaa (xaqa) ka duway.

# 1266

Waxay ka dhigteen qaysaskoodii iyo suufiyadoodii rabbiyo Allaah sokadi, iyo (sidoo kale) Masiixa ina Maryam, iyagoo la amray inaanay caabudin cid aan ahayn Allaah Keliya. Ma jiro ilaah (Xaq lagu caabudo) aan Isaga ahayn. Xurmo oo dhan Isagaa leh, wuu ka sarreeyaa oo nazahan yahay waxay wax la wadaajiyaan[^7].

[^7]: Waxay ku talax tageen adeecidda qaysaska iyo suufida oo xadka kaga baxeen, way adeecayeen xitaa haddii ay amraan macsi ama xalaal uga dhigaan wax xaaraan ah, waana taasi midda uu Alle ku tilmaamay inay tahay caabudaad ay caabudeen, waxaana la yidhaahdaa arrinkan shirki xagga adeecidda ah, waana shirki weyn oo diinta looga baxo, qofku waa inuu uun adeecaa Allaah iyo Rasuulkiisa, oo waa inuusan cidna ku adeecin wax khilaafsan sharciga Ilaahay.

# 1267

Waxay rabaan inay ku damiyaan Nuurka Ilaahay afafkooda, ha yeeshee Allaah ma oggola waxaan aheyn inuu dhammeystiro Nuurkiisu, gaaladu haba necbaystaane.

# 1268

Isaga (Alle) weeye Kan la soo diray Rasuulkiisa hanuunka iyo Diinta Xaqa ah (Islaamka), si uu uga kor mariyo diimaha (beenta ah) oo dhan, Mushrikiintu haba necbaystaane[^8].

[^8]: Nabigu s.c.w. wuxuu yidhi: “Diinta Islaamka waxay gaari doontaa meeshay habeen iyo maalin jiraan, waxayna gali doontaa guri kasta”.

# 1269

Mu’miniintoy! hubaal, in badan oo ka mid ah qaysaska iyo suufidu waxay ku cunaan maalka dadka been, oo ka jeediyaan Jidka Ilaahay (Islaamka). Oo kuwa iyagu kaydsada dahabka iyo qalinka[^9] ee aan wax ku bixin Jidka Ilaahay ugu bishaaree cadaab aad u xanuun badan.

[^9]: Dahabka iyo fiddada la kaydiyey waxaa loola jeedaa kuwa aan sakada laga bixin.

# 1270

Maalinta lagu soo kululeyn dabka Naarta oo wajiyadooda, dhinacyadooda, iyo dhabarradooda lagu summadeyn; (oo lagu odhan): Kani waa waxaad u kaydiseen nafahiinna ee dhadhamiya waxaad idinku kaydsateen.

# 1271

Hubaal, tirada bilahu Ilaahay agtiis waa labo iyo toban bilood xagga Qaddarka Ilaahay tan iyo maalintii uu abuuray samooyinka iyo arlada, waxaa ka mid ah afar xurmad gaar ah leh (Dul-Qicdah, Dul-Xijjah, Muxarram iyo Rajab). Sidaas baa ah dowga toosan, ee ha ku gardarroonina nafahiina dhexdooda, oo la dagaallama Mushrikiinta wadajir sida ay idiinla dagaallamaan wadajir. Oo ogaada in Allaah uu la jiro kuwa iska ilaasha xumaha.

# 1272

Dib dhigidda (bil caaggan oo xurmo gaar ah leh) waa uun gaalnimo dheeraad ah[^10]: ee lagu habaabiyey gaalada, waxay ka dhigaan waxaan caagganeyn oo bannaan sannad oo caagaan sannad kale si ay isugu toosiyaan tirada bilaha uu caagay, oo ka dhigtaan kuwa caaggan ee xurmadda gaar ah leh wax bannaan. Acmaashooda xun baa loo qurxiyey. Oo Allaah ma hanuuniyo dadka gaalada ah.

[^10]: Haddii ay arkaan inay u faa’ido badan tahay inay buriyaan bil caaggan, way sameynayeen, iyagoo yeelayey bil kale halkeeda ay ku dhowraan caagganaanta dagaal gelidda.

# 1273

Mu’miniintoy! Maxaa idiinku wacan, in marka la idinku yidhaahdo: U soo baxa u jihaadka Arrinka Ilaahay aad isagu dhajisaan dhulka si culus? Ma waxaad ku raalli noqoteen nolosha adduunkan oo aad ka door biddeen Aakhirada? Oo ma aha sahayda noloshan adduunku marka la barbar dhigo Aakhirada waxaan ahayn wax yar.[^11]

[^11]: Anas bin Maalik a.k..r waxaa laga soo weriyey in Nabigu s.c.w. yidhi: “Ma jiro addoon dhinta ayna u taallo Alle agti kheyr oo jecel inuu u soo laabto adduunka iyadoo lagu siinayo adduunka iyo waxa yaal oo dhan marka laga reebo shahiidka, waxa uu arkayo darteed oo fadliga shahaadada ah, wuxuu jecleysanayaa inuu u soo laabto adduunka si loogu dilo mar kale Dar Ilaahay. (Al-Bukhaari)

# 1274

Haddaydaan u bixin (jihaadka), Wuxuu idinku cadaabi cadaab aad u xanuun badan oo idinku beddeli dad kale, waxbana kama dhimeysaan marnaba, oo Allaah wax walba wuu Karaa.

# 1275

Haddaydaan u hiillin (Nabiga), Allaah baa xaqiiq u hiilliyey, markay debedda u soo saareen gaalada, isagoo labo midkood ah[^12] markay labaduba ku jireen hogga, waa tii uu (Nabigu) ku lahaa saaxiibki: Ha murugoon, hubaal Allaah baa na la jira. Kolkaas buu Allaah ku soo dejiyey xasillooni, oo uu ku xoojiyey ciidammo (malaa’ig) aydaan arkin, oo ka dhigay mid hooseysa kelmedda gaalada, oo Kelmedda Ilaahay[^13], waa taa sarreysa, Oo Allaah waa Adkaade, Xakiim ah (odhaah iyo fal san).

[^12]: Kan labeeya wuxuu ahaa saaxiibkiis Abuu Bakar.

[^13]: Kelmedda waa Laa ilaaha illal laah (ma jiro ilaah xaq ah aan ahayn Allaah).

# 1276

Baxa idinkoo fudud iyo idinkoo culusba, oo kula jihaada maalkiinna iyo nafahiinnaba Jidka Ilaahay[^14]. Arrinkan baa idiin khayr badan, haddaad og tihiin.

[^14]: Waa da’ yar iyo duqow, idinkoo gaadiid fuushan, ama lugeynaya, ladnaan iyo lurnaanba – duruuf iyo xaalado kasta oo aad ku jirtaan waa inaad u baxdaan jihaadka Jidka Ilaahay ah.

# 1277

Hadday ahaan lahayd dheef dhow iyo safar fudud, xaqiiq (munaafiqiintu) way ku raaci lahaayeen, laakiinse tubtii (duullaankii Tabuuk) baa ku dheeraatay, oo waxay ku dhaaran Allaah (markaad laabataan idinkoo soo guuleystey, iyagoo leh): haddaanu kareyno hubaal waa idin la bixi lahayn; waxay halaagayaan nafahooda, Oo Allaah wuu Og yahay inay xaqiiq yihiin beenalayaal.

# 1278

Allaha ku cafiyee! Maxaad u siisay idanka, ilaa ay kuu caaddaato kuwa runta sheegay, oo aad ogaato kuwa beenalayaasha ah?

# 1279

Kaama idan qaataan kuwa rumeysan Allaah iyo Maalinta Aakhiro, si looga dhaafo inay ku dadaal muujiyaan maalkooda iyo nafahooda, Oo Allaah waa og yahay kuwa iska jira (xumaha).

# 1280

Waxaase kaa idan qaata uun kuwa aan rumeysnayn Allaah iyo Maalinta dambeysa ee uu shaki ku jira quluubtooda ee iyagu shakigooda ku jaha wareersan.

# 1281

Oo hadday doonayaan inay (jihaad u) baxaan, xaqiiq way u qalab diyaarsan lahaayeen, laakiinse Allaah wuxuu nacay bixiddooda, markaas buu wahsi galiyey oo lagu yidhi: La fadhiista fadhiidyada (guryaha).

# 1282

Hadday idinla bixi lahaayeen, idiinma kordhiyeen waxaan aheyn qas, oo waxay xaqiiq u degedegi lahaayeen fasahaadintiinna iyagoo raba (inay abuuraan) fidmo dhexdiinna, oo waxaa idinku jira kuwo maqalka raariciya iyaga dartood.Oo Allaah wuu yaqaan gar ma qaatayaasha.

# 1283

Hubaal waxay idinla dooneen fidmo kal hore, oo ay kuu rogeen umuuraha[^15], jeer xaqu yimid oo Amarka Ilaahay (guusha) noqotay mid cad oo muuqata iyagoo nacaya aan raalli ka aheyn.

[^15]: Waxay kuu geddiyeen arrimahii adiga kula xiriiray (iyagoo ka fakarayey sida ay kuu fashilan lahaayeen), sidaas awgeed bay ku halaagsameen.

# 1284

Oo waxaa ka mid ah mid yidhaahda: Ii fasax (inaan guriga joogo) oo ha i fidmayn[^16]. Hubaal waxayba ku dhaceen fidmo. Oo hubaal Naar baa koobi doonta Gaalada.

[^16]: Munaafiqiinta waxay qabeen inay naftooda ku badbaadsasdeen ku hariddooda gadaal.

# 1285

Haddii samaani ay ku hesho, waa murugo gelisaa, oo haddii musiibo kugu dhacdo, waxay yidhaahdaan: Waxaan runtii qaadannay digtoonidayada kal hore, oo waxay sii jeestaan iyagoo faraxsan.

# 1286

Dheh: Waxba naguma dhacayaan wuxuu Allaah noo qoray maahee. Isagaa ah Gargaarahayaga. Oo Allaah ha isku halleeyaan mu'miniintu.

# 1287

Dheh: Ma waad nala sugtaan waxaan aheyn labada wanaagsan middood (guul ama geeri)? halka aan innagu idinla sugno inuu Allaah idinku rido ciqaab Xaggiisa ah ama gacmahayaga ah. Ee suga (waxa nagu dhaca), xaqiiq innaguna la jirkiin waa sugeynaa (waxa idinku dhaca).

# 1288

Dheh: Ku bixiya wax Jidka Ilaahay idinkoo oggol ama idinkoo karahsan, la idinkama aqbali doono. waxaad hubaal idinku tihiin dad caasiyaal ah.

# 1289

Oo waxna uma diidin in laga aqbalo wax bixintooda aan aheyn inay rumeyn diideen Allaah iyo Rasuulkiisa; oo ma yimaadaan salaadda iyagoo wahsanaya maahee[^17]; oo waxna ma bixiyaan iyagoo kahanaya maahee.

[^17]: Nabigu s.c.w. wuxuu yidhi: “Ma jirto salaad uga culus munaafiqiinta salaadda Subax iyo Cishe, haddiina ay ogaan lahaayeen waxa ku jira oo ajar ah, waa ay imaan lahaayeen kolay u soo guurguurtaan”. W.w. Al-Bukhaari

# 1290

Ee yaanay maalkooda iyo carruurtooda ku cajab gelin; Allaah wuxuu uun doonayaa inuu ku cadaabo nolosha adduukan, iyo in nafahu ka baxaan iyagoo gaalo ah.

# 1291

Oo waxay ku dhaartaan Allaah inay xaqiiq idinka mid yihiin, oo ma idinka mid aha, laakiinse iyagu waa dad idinka cabsan.

# 1292

Hadday heli lahaayeen magan ama hog, ama meel ay galaan, hubaal way u jeesan lahaayeen iyagoo u kala dheereynaya.

# 1293

Oo waxaa ka mid ah qaar kugu eedeeya arrin la xiriirta (qaybinta) sadaqooyinka. Oo haddii wax laga siiyo raalli ah, haddiise aan wax laga siin, mise way cadhoodaan.

# 1294

Oo hadday raalli ku noqon lahaayeen waxa ay Allaah iyo Rasuulkiisu siiyeen oo ay odhan lahaayeen: Allaah baa nagu Filan. Allaah baa dhaqso na siin doono wax (badan) oo ka mid ah Fadlgiiisa, iyo (sidoo kale) Rasuulkiisa. Hubaal innagu Allaah uun baan rabnaa oo wax ka dooneynaa[^18].

[^18]: Waxaa loola jeedaa waxaan rabnaa Allaah iyo fadligiisa iyo aqbalkiisa, ama waxaan rabnaa wax kasta uu rabo Allaah inuu naga siiyo fadligiisa.

# 1295

Sadaqooyinka (Zakada[^19]) waxaa sideedaba iska leh oo keliya Fuqarada iyo Masaakiinta iyo kuwaa lagu howl galiyey inay soo ururiyaan; iyo kuwa ay u soo wehel sameen quluubtooda (Islaamka); iyo in lagu xoreeyo addoomaha; oo waxaa leh deymeysanayaasha; iyo in lagu bixiyo Jidka Ilaahay (jihaadka), iyo musaafirka (go’doonsan), waa faral Allaah uu gooyay. Oo Allaah waa wax kasta Oge, Xakiim ah.

[^19]: Sakada waxay ka daahirsaa qofka bakheylnimada iyo maal jaceylka zaa’idka ah. Waxay kobcisaa tilmaamaha wanaagsan ee la ammaano, oo sidoo kale waxay u kordhisaa maalkooda.

# 1296

Oo waxaa ka mid ah kuwa dhiba Nabiga oo dhaha: Waa mid rumeysta (war kasta) uu maqlo[^20]. Dheh: Waa khayr idiin maqlihiinna (ee) rumeysan Allaah; oo aamin ku qaba mu’miniinta; oo waa u naxariis kuwiinna idinka mid ah ee rumeysan. Kuwa se dhiba Rasuulka Ilaahay waxay leeyihiin cadaab xanuun badan.

[^20]: Waxaa loola jeedaa waa qof rumeysta wax kasta uu maqlo.

# 1297

Waxay idiinku dhaartaan Allaah si ay idiin raalli geliyaan, Allaah iyo sidoo kale Rasuulkiisa baase mudan inay raalli geliyaan haddii ay yihiin mu’miniin.

# 1298

Miyaanay ogayn in qofkii khilaafa Allaah iyo Rasuulkiisa hubaal isagu mudan Naarta Dabka ah aan dameyn uu ku dhex waarayo gudaheeda. Kaasi weeye dufowga aad u weyn.

# 1299

Munaafiqiintu waxay ka baqaan in lagu soo dejiyo Suurad ugu sheegeysa si cad waxa ku jira quluubtooda. Dheh: Iska jees jeesa! Hubaal Allaah Wuxuu soo bixin waxa aad ka baqdaan.

# 1300

Oo haddaad weydiiso waxay hubaal odhanayaan: Wax kale ma ahayne waanu iska kaftameynay, oo aan iska cayaaraynay. Waxaad tidhaahdaa: Oo ma Allaah iyo Aayaadkiisa iyo Rasuulkiisa ayaad idinku aad ku jeesjeeseyseen?

# 1301

Ha cudurdaarrannina; xaqiiq waad gaaloowdeen rumeyntiinnii kaddib. Haddaan cafinno koox idinka mid ah, Waxaan ciqaabi koox kale, maxaa yeelay waa dambiilayaal (ku adkeysta nifaaqa).

# 1302

Munaafiqiinta iyo munaafiqooyinka waa ay is leeyihiin, waxay amraan xumaanta oo reebaan samaanta, oo laabaan gacmahooda[^21]. Waxay illoobeen Allaah (waa inay camal san fashaan), markaas buu Isaguna iska illoobay (ku dac dareeyey Naarta oo uga tagey). Munaafiqiintu hubaal waa iyaga kuwa caasiyaasha ah.

[^21]: Diidaan inay wax ku bixiyaan jidka Ilaahay.

# 1303

Allaah wuxuu u ballan qaaday munaafiqiinta iyo munaafiqooyinka iyo gaaladaba dabka Naarta ah aan dameyn iyagoo ku dhex waaraya, iyada baa ku filan. Oo Allaah wuu nacladay, oo waxay leeyihiin cadaab ma guuraan ah.

# 1304

Sidii kuwii (gaaladii) idinka horreeyay, waxay ahaayeen kuwo idinka xoog badan awood ahaan, oo idinka badan maal iyo awlaadba. Marka waxay ku raaxaysteen calafkoodii, sidaas baad idinkuna ugu raaxaysateen calafkiinnii sidii ay kuwii idinka horreeyey ugu raaxaysteen calafkoodii; oo waxaad ku tiinbateen (xumaanta) sidii ay iyaguba ugu tiinbadeen. Kuwani waa kuwa camallaadooda ay buraan adduunkan iyo Aakhiradaba. Waana kuwan kuwa ku sugan khasaarada dhabta ah.

# 1305

Oo miyaanu soo gaadhin warka kuwii ka horreeyay, ee lahaa qolooyinkii Nuux iyo Caad iyo Thamuud iyo qolodii Ibraahiim, iyo reer Madyan iyo kuwii korkooda hoos loo rogay[^22], Rusushoodii waxay ula yimaadeen xujooyin cad. Oo ma aheyn Allaah mid u gefa, laakiinse iyaga baa nafahooda gef ka galay.

[^22]: Waa kuwaas loo diray Luud oo u soo jiiday nafahooda cadaabka Ilaahay. Eeg Q 11: 82-83.

# 1306

Oo Mu’miniintu iyo mu’mindahu, waa isu gacallo midba kan kale[^23], waxay amraan samaanta, oo reebaan xumaanta; oo oogaan salaadda, oo bixiyaan Zakada, oo adeecaan Allaah iyo Rasuulkiisa. Kuwani, Allaah wuu u naxariisan doonaa; hubaal Allaah waa Adkaade, Xakiim ah.

[^23]: Nabigu s.c.w. wuxuu yidhi: “Mu’minku wuxuu u yahay mu’minka sida dhista qaarkeed qaarka kale uu xoojiyo. Xadiis kalena wuxuu sheegay inay jir keliya yihiin isu damqada.

# 1307

Allaah wuxuu u ballan qaaday mu’miniinta iyo mu’minooyinka beero ay hoostoodu webiyo qul-qulayaan ay ku dhex waarayaan, iyo guryo san oo ku yaal Beeraha negaadiga iyo wax inaataba ka sii wanaagsan waa Raalli ahaanshaha Ilaahay. Oo arrinkani baa ah Liibaanta Weyn.

# 1308

Nabiyow! La halgama gaalada iyo munaafiqiinta, oo ha u nuglaanine, oo hoygoodu waa Naar - oo xumaa aayotiin ahaan.

# 1309

Waxay ku dhaartaan Allaah inaanay odhan (wax xun), waxayse xaqiiq yidhaahdeen erey gaalnimo ah, oo waxay gaaloobeen kaddib markay islaameen, oo waxay goosteen wax ay gaari kari waayeen[^24], oo kama ayan helin gef waxaan ahayn inay hodan ka noqdeen Fadliga Ilaahay iyo Rasuulkiisa. Oo hadday soo laabtaan iyagay u roon tahay, haddiise ay jeesadaan, Allaah wuxuu cadaabi cadaab xanuun badan adduunyadan iyo Aakhiradaba. Oo kuma leh dhulka gacal iyo gargaare midna.

[^24]: Waa dilka Nabiga s.c.w.

# 1310

Oo waxaa ka mid ah kuwo axdi la galay Ilaahay[^25]: Hadduu wax naga siiyo Deeqdiisa, waxaanu hubaal bixin Sadaqooyin, oo waxaan hubaal ka mid ahaan kuwa wanaagsan.

[^25]: Waxaa loo halaagayaa sababta dhaartaas tiimbisada ah.

# 1311

Markase uu wax ka siiyey Deeqdiisa way ku bakhayleen, oo waxay jeediyeen dhabarka oo durba siibteen.

# 1312

Markaas buu ka yeelay munaafaqnimo inay gasho quluubtooda ilaa Maalinta ay la kulmayaan, ballankay kaga baxeen Allaah iyo beenaha ay sheegeen awgood.

# 1313

Ma waysan ogayn inuu Allaah Ogsoon yahay sirtooda iyo faqoodaba iyo in Allaah yahay kan Ogsoon waxa qarsoon aan muuqan.

# 1314

Kuwa ku ceebeeya kuwaa daacadda ah ee ka mid ah mu’miniinta sadaqada ay dar Ilaahay ula baxaan iyo kuwa aan heli karin inay baxshaan waxaan aheyn xoogsigooda oo ku jeesjeesa, Allaah baa ku jees jeesi, oo waxay leeyihiin cadaab xanuun badan.

# 1315

U dalab dambi dhaaf iyaga ama ha u dalbin dambi dhaaf, xitaa haddaad u dambi dhaaf dalabto toddobaatan jeer, Allaah uma dambi dhaafi doono, arrinkani waxaa ugu wacan waxay rumeyn diideen Allaah iyo Rasuulkiisa. Oo Allaah ma hanuuniyo dadkaa caasiyaasha ah.

# 1316

Kuwii dib u haray waxay ku farxeen fadhigooda ay kaga hareen Rasuulkii Ilaahay; oo waxay naceen inay kula jihaad galaan maalkooda iyo Nafahooda Jidka Ilaahay, oo yidhaahdeen: Ha gurmad bixina kulaylaha. Dheh: Dabka Naarta ayaa ka kuleyl daran, haddii in uun ay garowsan lahaayeen.

# 1317

Ee ha qoslaan wax yar, wayse ooyi doonaan wax badan abaal gud ahaan waxay galabsadeen.

# 1318

Ee hadduu kuu soo celiyo Allaah qaar iyaga ka mid ah, oo markaa ay kaa idan qaataan inay kula baxaan (jihaadka), dheh: marnaba waligay ilama bixi doontaan, iilamana dagaal geli doontaan cadow; hubaal waxaad raalli ku noqoteen inaad fadhiisataan (oo ka hartaan jihaadka) markii horeba, ee la fadhiya (hadda) inta dib u hadhay (ee ka joogay jihaadka).

# 1319

Oo ha ku tukan (salaad janaazo) weligaa mid ka mid ah (munaafiqiinta) oo dhinta, oo ha is dul taagin qabrigiisa. Waxay hubaal iyagu rumeyn diideen Allaah iyo Rasuulkiisa, oo waxay dhinteen iyagoo caasiyaal (falaaggo) ah.

# 1320

Oo yeysan maalkooda iyo carruurtoodu ku cajab gelin. Allaah wuxuu uun rabaa inuu ku cadaabo adduunkan iyo inay nafaha ka baxaan iyagoo gaalo ah.

# 1321

Oo haddii la soo dejiyo Suurad amreysa: Rumeeya Allaah oo gala jihaad la jirka Rasuulkiisa, kuwooda hodonka ah ayaa kaa idan qaata (si looga dhaafo ka qayb galka jihaadka), oo yidhaahda: Na daa aan ka mid noqonno kuwa dib u hara ee fadhiya (guryaha).

# 1322

Waxay ku Raalli noqdeen inay ahaadaan la jirka kuwaa ku hara (gadaal guryaha ee ka hara jihaadka). Shaabad baana lagu daahay quluubtooda, marka waxba ma fahmaan.

# 1323

Laakiin Rasuulka iyo kuwa rumeysan ee la jira waxay ku jihaad galaan maalkooda iyo nafahooda. Oo kuwan weeye kuwa mudan khayraadka, oo waa kuwan kuwa ah liibaanayaasha.

# 1324

Allaah wuxuu u diyaarshay beero ay hoostoodu webiyo qul-qulaan iyagoo ku dhex waaraya. Arrinkaasi baa ah Liibaanta Weyn.

# 1325

Oo cudurdaartayaashii ka mid ahaa reer miyiga baa yimid iyagoo ku weydiisanaya Idan si looga dhaafo (ka qayb galka jihaadka), oo waxaa haray oo fadhiistay (guryaha) kuwii u sheegay beenta Allaah iyo Rasuulkiisa; waxaa ku dhici doona kuwa xaqa diiday ee ka mid ah cadaab aad u xanuun badan.

# 1326

Wax eed ah ma saarna korkooda kuwa tabarta yar[^26] ama bukaanka ah, ama kuwa aan heli karin wax ay bixiyaan hadday daacad u yihiin Allaah iyo Rasuulkiisa[^27]. Ma jiro jid lagu eed saari karo sama falayaasha. Oo Allaah waa Dambi Dhaaf Badane, Naxariis Badan.

[^26]: Haweenka iyo carruurta, iyo ducafada, iyo bukaanka iyo dadka da’da weyn.

[^27]: Nabigu s.c.w. wuxuu yidhi: “Diintu waa daacad ahaansho. Waxaanu nidhi : Yaa loo ahaan? Wuxuu yidhi: Allaah, Kitaabkiisa, Rasuulkiisa, madaxda Muslimiinta, iyo dadweynaha guud ahaan”. W.w. Muslim

# 1327

Oo ma (saarna eed) kuwii markay kuu yimaadeen si aad u siiso gaadiid (ay ku dagaal galaan), aad ku tidhi: Idiinma heli karo wax (gaadiid ah) aan idinku qaado, markaasay dib u laabteen iyagoo ay ka qubaneyso indhahooda ilmo, murugo darteed ay ka qabaan in aanay helin wax ay bixiyaan.

# 1328

Ee waxaa uun jid (eedeyn ah) lagu leeyahay kuwa idan kaa qaata (si looga dhaafo ka qayb galka jihaadka) iyagoo maal qabeen ah. waxay ku raalli noqdeen inay la joogaan kuwa dib u haray oo wuxuu Allah daboolay quluubtooda marka ma ay oga (waxa ay waayayaan).

# 1329

Way idiin cudur daaran markaad u laabataan. Dheh: Ha cudurdaaranina, marnaba idinma rumaysan doonno. Xaqiiq Allaah baa noo sheegay arrimo ku saabsan xaalkiinna. Oo haatan Allaah iyo Rasuulkiisu way arki doonaan camalladiinna. Markaas waxaa dib la idiinku soo celin Xagga (Allaah) Ogsoonaha waxa aan muuqan iyo waxa muuqdaba, markaas buu idiin sheegi waxaad fasheen.

# 1330

Waxay idiinku dhaaran doonaan Allaah (inay cudur daar heystaan) markaad ka soo laabataan (dagaalka Tabuuk) si aad uga jeesataan. Ee isaga jeesta; hubaal waa qurun, oo hoygoodu waa Naar - abaal marin waxay kasbadeen darteed (oo dambiyo ah).

# 1331

Way idiin dhaaran si aad uga raalli noqotaan, haddiise aad ka raalli noqotaan, haddaba hubaal Allaah kama raalli noqdo dadka caasiyaasha (falaaggada) ah.

# 1332

Kuwa saxrahaa jira ayaa ugu gaalnimo iyo munaafaqnimo daran, oo u dhowdahay in aanay aqoon soohidmaha waxa uu Allaah ku soo dejiyey waxyi Rasuulkiisa; Oo Allaah waa walba Ogsoone, Xakiim ah.

# 1333

Oo kuwa saxraha jira waxaa ka mid ah kuwo u qaata waxa ay bixiyaan inuu yahay ganaax, oo idinla suga belaayo (idinku dhacda), dushooda (bay ahaan) belaayada wareegta. Oo Allaah waa wax kasta Maqle, wax kasta Ogsoon.

# 1334

Oo kuwa saxrahaa jira waxaa ka mid ah kuwo rumeysan Allaah iyo Maalinta Aakhiro, oo ka yeesha waxa ay bixiyaan (habab ay ku mutaan) u dhowaansho Allaah iyo ducooyinka Rasuulka. Hubaal waxay u ahaan dhowaansho. Allaah wuxuu galin doonaa Naxariistiisa. Hubaal Allaah waa Dambi Dhaaf Badane, Naxariis Badan.

# 1335

Oo (ma) kuwa u hormaray (Iimaanka iyo camallada san), ee horreeyey oo ka mid ah Muhaajiriinta[^28] iyo Ansaarta[^29] iyo kuwa ku raacay wanaagga. Allaah raalli buu ka yahay, iyana raalli bay ka yihiin. Oo Wuxuu u diyaariyey beero ay hoostoodu wabiyadu qul-qulaan, ay ku dhex waarayaan weligood. Kaas baa ah Liibaanta Weyn.

[^28]: Muhaajiriin waxaa loola jeedaa halkan asxaabtii Nabiga s.c.w. ee ka soo haajiray Makkah oo degay Madiinah arrinka islaamka darteed.

[^29]: Ansaarta waa kuwii degganaa Madiina ee aqbalay islaamka oo u gargaaray Nabiga s.c.w.

# 1336

Oo waxaa ka mid ah kuwaa hareerihiinna ah ee ka mid ah kuwa dega saxaraha munaafiqiin, oo reer Madiina ( sidoo kale) waxaa ka mid ah kuwo ku madax adag nifaaqa, adigu ma taqaanid iyaga, Annaga baa ogsoon. Waxaanu ca- daabi doonnaa labo jeer, markaas baa loo celin xagga Cadaab aad u Weyn.

# 1337

Oo (waxaa jira) kuwo kale ee qirtay dambiyadooda (ka haritaanlooda jihaadka), waxay isku dareen camal wanaagsan (jihaad hore ay ka qayb galeen) iyo mid kale oo xun[^30]. Waa intaasoo Allaah u soo noqdo (si naxariis leh). Hubaal Allaah waa Dambi Dhaaf Badane, Naxariis Badan.

[^30]: Waxay Aayaddan tilmaameysaa inay horay uga qayb qaateen Jihaadka ha yeeshee ay ka hareen duullaankii Tabuuk, oo ay leeyihiin camallo fiican iyo mid xunba.

# 1338

Ka qaad (Nabi Muxammadow) maalkooda Sadaqo aad ku hufeyso oo ku daahirineyso, oo u ducee. Hubaal ducadaadu waa waxay ku xasilaan, oo Allaah waa wax kasta Maqle, wax kasta Ogsoon.

# 1339

Mawaysan ogayn in Allaah ka aqbalo toobada addoomahiisa oo qaato sadaqooyinka iyo in Allaah yahay Kan u soo laabashada badan (Naxariista), ee Naxariista Badan.

# 1340

Oo dheh: camal fasha; marka Allaah wuu arki doonaa camal falashadiinna (sidaas bayna yeeli doonaan) Rasuulkiisa iyo mu’miniintaba. Oo waxaa dib la idiinku soo celin doonaa Xagga (Allaah) Ogsoonaha waxa aan muuqan iyo waxa muuqdaba. markaasuu wuxuu idiin sheegi waxa aad fasheen.

# 1341

Oo (waxaa jira) kuwo kale (oo ka haray jihaadka) oo dib loogu dhigay (arrinkooda) inay sugaan Amarka Ilaahay, haddii uu cadaabayo ama haddii uu ka aqbalayo toobada. Oo Allaah waa wax kasta Ogsoone, Xakiim ah.

# 1342

Kuwase dhistay masjid ay dhibaato ku geystaan iyo gaalnimo darteed iyo si ay tafaraaruq u dhex dhigaan mu’miniinta iyo inuu u ahaado dhufays kan isagu horay ula dagaal galay[^31] Allaah iyo Rasuulkiisa, oo waxay xaqiiq ku dhaaran ma aanu rabin waxaan ahayn wanaag. Oo Allaah wuxuu markhaati ka yahay inay hubaal yihiin beenalayaal.

[^31]: Waxaa loola jeedaa kii la dagaalay Allaah iyo Rasuulkiisa : Abuu Caamir, waxayna sugayeen inuu ka yimaado Suuriya oo kula tukado masjidkooda, isagoo ay la socdaan ciidammo Ruumaan ah oo u yimaada la dagaallanka muslimiinta, laakiinse Abuu Caamir ma imanoo wuxuu ku dhintay Suuriya, masjidkii ay dhiseen munaafiqiintana waxaa lagu dumiyey amarka Rasuulka s.c.w. waxyigii ku soo degay darti kaddib markii uu ka soo laabtay dagaalkii Tabuuk.

# 1343

Ha isdhex taagin (hana ku tukan masjidkaa oo kale) waligaa. Xaqiiq Masjid[^32] aasaaskiisa lagu dhisay taqwo maalintii ugu horreysayba baa uga xaq leh inaad dhex joogsato (si aad ugu tukato). Waxaa jooga rag jecel inay isdaahiriyaan. Oo Allaah wuu jecel yahay kuwa is-daahiriya.

[^32]: Masjidka halkan lagu tilmaamayo waa masjidka Qubaa.

# 1344

Ee ma mid aasaas uga dhiga dhismihiisa cabsida Ilaahay iyo Raalli gelintiisa baa khayr roon, mise mid ka dhiga aasaaska dhismihiisa qarka god dumaya dushiis, oo markaas kula soo dhaca dabka Naarta. Oo Allaah ma hanuuniyo dadka ah gar ma qaatayaasha.

# 1345

Dhismahii ay dhiseen kama suulayo marnaba inuu ahaado sabab keenta walaac ku jira quluubtooda[^33] in maahee ay u kala go'go’aan quluubtooda qaybo[^34]. Oo Allaah waa wax kasta Oge, Xakiim ah.

[^33]: Walbahaarka hayey darti.

[^34]: Ilaa ay ka dhintaan. Sidaas awgeed ma toobad keenayaan.

# 1346

Hubaal Allaah wuxuu kaga gatay mu’miniinta nafahooda iyo maalkoodaba inay leeyihiin Jannada, waxay u dagaallamaan Jidka Ilaahay[^35], markaasay dilaan (nabad diidyada) oo iyagana loo dilaa (Xaqa iyo Nabadda ay fidiyaan) . Waa ballan dushiisa ah oo xaq ah oo ku cad Tawraadda iyo Injiilka iyo Qur’aanka. Oo yaa ka oofin og ballan uu qaaday Allaah? ee ku farxa beeciinna ee aad heshiiska ku gasheen; oo arrinkaasi weeye Liibaanta Weyn.

[^35]: Nabigu s.c.w. wuxuu yidhi: “Arrinka qofka u jihaada Ilaahay darti, Allaah baana ogsoon qofka u jihaada darti, wuxuu la mid yahay qof u sooma oo u salaada si aan hakad lahayn. Allaah kor ahaaye wuxuu u ballan qaaday qofkii u jihaada Jidkiisa inuu gelin doono Janno haddii la dilo, haddii kale wuxuu u soo celin doonaa gurgiisa isagoo nabad qaba oo ajar helay iyo qaniimo (maal)”. Bukhaari.

# 1347

Kuwa u soo noqda (Allaah), ee caabuda, ee ammaana, ee sooma, ee rukuuca, ee la dhaca sujuudda ee amra waxa san ee reeba waxa xun, ee ilaaliya soohdimaha Ilaahay[^36] oo u bishaaree mu’miniintaa.

[^36]: Nabigu s.c.w. wuxuu yidhi: “Yaa ii ballan qaadaya (dhowrista) waxa labadiisa daan dhexdooda ah ( carrabkiisa) iyo waxa labadiisa lugood dhexdooda ah ( farjagiisa) waxaan aniguna u ballan qaadayaa Janno”. W.w. Al-Bukhaari

# 1348

Kuma (habboona) Nabiga iyo kuwa rumeysan inay u dambi dhaaf dalbaan mushrikiinta qaraababa ha ahaadaane, kaddib kolkay u caddaatay inay yihiin ehlu Naar[^37] (ku dhinteen gaalnimo).

[^37]: Qofna looma weydiin karo dambi dhaaf Ilahaay oo lama odhan karo Allaha u naxariisto, marba hadduu ku dhinto gaalnimo, ama isagoo ku jira shirki.

# 1349

Oo Ibraahiim u dambi dhaaf dalabkii aabbihiis ma ahayn waxaan ahayn ballan uu ka qaaday. Markiise ay u caddaatay inuu ahaa cadow Ilaahay, bannaankuu ka maray; hubaal Ibraahiim wuxuu ahaa kal same, dulqaad badan.

# 1350

Oo ma aha (sifad) Allaah inuu lumiyo dad kaddib marka uu hanuuniyey bal xitaa wuxuu u caddeeyaa waxa ay tahay inay iska jiraan[^38]. hubaal Allaah waa Ogsoonaha wax walba.

[^38]: Qofka looma cadaabo habowgiisa darti haddii aan loo caddeyn waxaa inay dambi yihiin, oo uusan ku xadgudbin amarro loo caddeeyey.

# 1351

Hubaal Allaah baa iska leh Boqortooyada (runta ah ee) samooyinka iyo aralda, wuxuu bixiyaa nolol oo sababaa dhimasho. oo ma lihidin Allaah ka sokow gacal ama gargaare midkoodna.

# 1352

Wuxuu xaqiiq Allaah ugu soo noqday (si naxariis leh) Nabiga iyo Muhaajiriinta iyo Ansaartii raacday waqtigii adkaa (ee dagaalkii Tabuuk), kaddib markii quluubta qaar ka mid ah ay ku sigteen inay weecdaan, markaasuu ugu soo noqday ( si Naxariis leh). Hubaal Allaah waa mid u Turid iyo Naxariis Badan.

# 1353

Oo (sidoo kale wuu cafiyey) seddexdii dib loo dhigay (oo ka xumaaday khaladkoodii)[^39], heer arladu ku ciriiryoontay waxay ballaar laheyd, oo nafahooda sidoo kale ku ciriiryoomeen, oo waxay hubeen in aanay jirin meel laga magan galaa Allaah aan ahayn Xaggiisa. Markaasuu ugu soo laabtay (si Naxariis leh), si ay ugu soo laabtaan. Hubaal Allaah waa u soo laabasho badanaha (Naxariista), Naxariista badan.

[^39]: Aayadahani waxay ku soo dageen duullaankii Tabuuk, wuxuuna ahaa waqti aad u kulul, iyo socdaal dheer, waayo Madiina iyo Tabuuk waa kala dheer yihiin marka lug lagu socdo. Seddexdaas nin ee dib ku haray waxay ahaayeen: Kacab bin Maalik, Hilaal bin Umayyah, iyo Muraarah bin Rabiic., waxaana lagu eedeeyey inay ka hareen dagaalkii Tabuuk oo ayan ka soo qayb gelin.

# 1354

Mu’miniintoy! Dhowra xilka uu idin saaray (Allaah), oo ahaada la jirka kuwa runlowyada ah.

# 1355

Kuma habboona reer Madiina iyo kuwa hareerahooda ah ee ka mid ah kuwa dega saxraha miyiga inay uga haraan gadaal Rasuulka Ilaahay, iyo inay ka jecleystaan nafahooda naftiisa. Maxaa yeelay ma jiro harraad iyo daal ama gaajo ku soo gaara Jidka Ilaahay[^40], oo ma jiro goob ay cagaha dhigaan oo ay ku cadho gashaan gaalada, oo ma jiro lib ay ka helaan cadowga oo aan loogu qoreyn camal san dartood. Hubaal Allaah ma dayaco ajarka sama falayaasha.

[^40]: Waqtiyada shiddada, waxay aheyd inay la sabraan oo la dul qaataan Nabiga s.c.w. oo qabtaan wax kastoo islaamka u baahan yahay.

# 1356

Oo ma jiro wax yar iyo wax weyn oo ay bixiyaan oo ma jiro tog ay ka tillaabaan oo aan loogu qorayn ajar ahaan, si uu Allaah ugu abaal mariyo si waafaqsan kan ugu fiicnaa camalladii ay faleen.

# 1357

Oo ma aha mu’miniinta inay u soo wada baxaan (duullaanka) dhammaantood mar keliya. Ee waa inay iska soo saaraan qayb walba oo iyaga ka mid ah koox (u hareysa) inay fahmaan diinta si ay ugu digaan (oo waaniyaan) dadkooda marka ay u soo laabtaan, si ay u digtonaadaan.

# 1358

Mu’miniintoy! La dagaallama kuwa idinku qabsan ee ka mid ah gaalada (duullaanlka idinku ah) oo ha idinka heleyn adadayg, oo ogaada inuu Allaah la jiro kuwa iska ilaasha (xumaha).

# 1359

Oo marka Suurad la soo dejiyo, waxaa ka mid ah (munaafiqiinta) kuwo yidhaahda: Kiinnee bay tani u kordhisay Iimaan?. Marka ma kuwa rumeysan waxay u kordhisaa iimaan, oo waa bay ku farxaan.

# 1360

Kuwase uu quluubtoodu ku jiro jirro, waxay uun u kordhisaa fadaro[^42] ( ka badan) fadaradoodii, oo waxay dhintaan iyagoo gaalo ah.[^41]

[^41]: Jirrada qalbiga waxaa halkan loola jeedaa gaalnimada, nifaaqa, shakiga, kibirka, iwm.

[^42]: Rijz luqad ahaan waa xumaan, fadaro, najaaso waxaana loola jeedaa gaalnimo iyo munaafiqnimo.

# 1361

Mawaysan arag in la jarribo sannad waliba mar ama labo jeer? Sidaa oy tahay uma soo laabtaan (Allaah), oo ma waansamaan.

# 1362

Oo marka Suurad la soo dejiyo, wuxuu eegaa qaarkoodba qaarka kale (oo isweydiiyaan): Cid ma idin aragtaa? markaasay jeesadaan. Allaah baa ka jeediyey quluubtooda (hanuunka), waayo waa dad aan garasho lahayn.

# 1363

Xaqiiq waxaa idiin yimid Rasuul idinka mid ah, ay murugo geliso waxa idin dhiba, idiin roon oo dadaal badan, mu’miniinta u turid iyo naxariis badan.

# 1364

Haddiise ay jeesadaan, dheh: Waxaa igu Filan Allaah. Ma jiro ilaah (xaq ah)Isaga maahee. Isaga ayaan isku halleeyaa, oo waa Isaga Rabbiga Carshiga aad u Weyn.

# 1365

Alif Laam Raa[^1], Kuwakani waa Aayadaha Kitaabka (Qur’aanka) Xakiimka ah[^2].

[^1]: Eeg sharaxa Suuradda 2 Al-Baqara: Aayadda 1.

[^2]: Xakiim waa tilmaanta qofka warkiisa iyo ficilkiisa salka ku hayaan garasho iyo aragti dheer. waxaa loola jeedaa tilmaamaha doonista, hadaf yeelashada, war samida, falsamada, wax kala saaridda iyo xog ogaanta, aragti dheerida.

# 1366

Ma waxaa la yaab dadka ku noqday inaan u waxyoonno nin ka mid ah (Nabi Muxammad, Annagoo leh): U dig dadka oo u bishaaree kuwa (Xaqa) rumeysan inay ku leeyihiin cag dhigasho sugnaansho leh (Janno) Rabbigood agt. Waxay gaaladu yidhaahdaan: Hubaal kanu waa saaxir iska cad.

# 1367

Hubaal Rabbigiin waa Allaah ee ku abuuray samooyinka iyo arlada lix maalmood, markaas dul ahaaday Carshiga korkiisa isagoo maamulaya arrinka uunka dhammaan. Ma jiro shafeece Idankiisa kaddib ma’ahee; Kan Weeye Allaah, Rabbigiin, ee caabuda Isagoo keliya Miyaydaan Haddaba xusuusanayn?

# 1368

Xaggiisa baa la idiin soo celin dhammaan. Wacad Alle oo xaq ah weeye, hubaal Wuxuu billaabaa uunka kolka horeba, haddana dib u soo celin mar kale, si uu ugu abaal mariyo si caddaalad ah kuwa (Xaqa) rumeysan ee samaha fala. Kuwase Xaqa diida waxay leeyihiin cabbitaan biyo kulul ah iyo cadaab xanuun badan, gaalnimaday galeen awgeed.

# 1369

Isaga Weeye (Alle) Kan ka dhigay qorraxda ileys ifaya, dayaxana Nuur, oo u qaddaray rugo uu maro si aad u garataan tirada sanooyinka iyo xisaabta. Allaah uma uusan abuurin waxaan ahayn Xaq; Wuxuu u caddeeyaa calaamooyinka dad garasho leh

# 1370

Hubaal is beddelka habeenka iyo maalinta iyo waxa Allaah ku abuuray samooyinka iyo arlada, waxaa ugu sugan xaqiiq calaamooyin dad iska jira xumaha.

# 1371

Hubaal kuwa aan rajayn la kulankayaga, oo ku raalli noqday nolosha adduunkan oo ku qalbi degay, iyo kuwa ka dhoohan Aayadahayaga.

# 1372

Kuwaas, hoygoodu wuxuu ahaa Naar, waxay kasbadeen awgeed(oo dambiyo ah).

# 1373

Hubaal kuwa (Xaqa) rumeysan ee fala samaha, Rabbigood wuxuu ku hanuunin iimaankooda darti; waxaa qulquli hoostooda webiyo ku yaal Beeraha Barwaaqada ah.

# 1374

Ducadooda waa Subxaanakal laahumma (Sarreeye ma nuqsaamow adigaa nazahan oo xurmoo dhan leh), oo salaantooda waa, 'Salaam', (nabad ahaada). Oo ducadooda ugu dambaysaa waa "Al-Xamdullilaahi Rabbil Caalamiin (ammaan idilkeed waxaa mudan Allaah, Rabbiga uunanka).[^*]

[^*]: Nabigu s.c.w. wuxuu yidhi: “Ehlu Jannadu waxay wax ka cuni iyo cabbi doonaan Jannada gudaheeda. Ma candhuufan doonaan, oo ma kaadshi doonaan, oo ma saxaroon doonaan, oo ma duufsan doonaan”. Waxaa la weydiiyey: “Ka warran cuntada sidee uga soo baxeysaa?” Wuxuu yidhi: “Daaco ahaan iyo dhidid dhibco sida miskiga oo kale ah”. Waxaan la solan siin tasbiixda iyo Alla ammaanka sida neefsiga oo kale”. (W.w. Muslim)

# 1375

Oo hadduu Allaah u soo dedejin lahaa dadka sharka (ay ka baryaan) sida uu ugu soo dedejiyo Khayrka, muddadooda hubaal waa loo oofin lahaa (oo la hallagi lahaa)[^4]. Waxaanse ku daynaa kuwaa aan rajayn la Kulankankayaga xad gudubkooda iyagoo ku jaha wareersan indha la’aan.

[^4]: Qaddarka Ilaahay waa inuu waqti ku siiyo uunkiisa arlada, ama inuusan ciqaabin ka hor inta aan loo soo dirin xujo cad oo ah Rasuul iyo Kitaab.

# 1376

Oo marka waxyeello gaadho aadmiga, wuxuu na baryaa isagoo dhinac u jiifa, ama fadhiya ama sare jooga, kolkiise aan ka feydno waxyeellada, wuxuu ku sii socdaa (caasiyoobiddiisa) sidiiyoo aanu marnaba noogu gargaarsan waxyeello gaadhay (inaan ka qaadno). Sidaas baa loogu qurxiyey xadgudbayaasha waxay falayeen.

# 1377

Oo Waxaan horeyba u halaagnay facyo idinka horreeyey, markay gefef geysteen, oo Rusushoodii waxay ula yimaadeen Xujooyin Cad, mase ahayn kuwo rumeynaya. Sidaas baan u abaal marinnaa dadka dambiilayaasha ah.

# 1378

Markaas baan idinka dhignay kuwa u hadha dhulka iyaga kaddib, si aan u eegno sida aad u dhaqanataan.

# 1379

Oo marka Aayadahayaga loo akhriyo xujooyin cad ahaan, kuwa aan rajeyn la Kulankayaga, waxay yidhaahdaan: Noo keen Qur’aan aan aheyn kan, ama beddel. Dheh (Nabi Muxammadow): Igama suurowdo inaan iskay u beddelo; Waxaan uun anigu raacaa waxa la ii waxyoodo. Hubaal waxaan ka cabsan haddii aan caasiyo Rabbigay, cadaab Maalin aad u Weyn.

# 1380

Dheh: Hadduu Allaah doono, idiinma akhriyeen (Waxyigan) oo idinma ogeysii- yeen. Waxaan joogay dhexdiinna cimri kan ka hor[^5]. Ee ma waydaan garowsaneyn?

[^5]: Nabigu s.c.w. wuxuu la noolaa afartan sano ka hor inta aan loo waxyoon oo ay ku yiqiinniin ammaano, run badni, dabci samaan, wanaag iyo khayr oo dhan.

# 1381

Yaa haddaba ka gardarro badan mid ka been sheega Allaah ama beeniya Aayadihiisa, Hubaal dambiilayaashu ma liibaani doonaan.

# 1382

Oo waxay caabudaan Allaah sokadi waxaan waxyeeli karin waxnana aan u tari karin, oo waxay yidhaahdaan: Kuwakanu waa shafeecayaashayo Allaah agti[^6]. Dheh: Ma waxaad (is leedihiin waxaad u) sheegaysaan Allaah wax aanu ogeyn ee ka jira samooyinka iyo arlada gudahooda? Wuu ka nazahan yahay oo wuu ka Sarreeyaa waxa ay wax la wadaajiyaan.

[^6]: Weedhani waxay muujineysaa caqli xumada dadka asnaamta caabuda ee mooda inay asnaamta uga shafeecayaan oo garab siinayaan Allaah Kor ahaaye agtii.

# 1383

Oo dadku ma ahayn waxaan ahayn ummad keliya (wada heysata diin keliya (Islaamka[^7]), markaas bay iskhilaafeen (waa' dambe), oo haddii aysan jirteen Kelmed horay uga dhacday Rabbigaa[^8] (in loo oofiyo muddadooda ama inaaan la ciqaabin cidna iyadoo aan xujo cad u iman), hubaal waa lagu kala xukumi lahaa dhexdooda waxa ay isku khilaafsan yihiin.

[^7]: Nabigu s.c.w. wuxuu yidhi: “Ilmo kasta waxay ku dhashaan Islaamnimo (oo ah in la caabudo Allaah Keliya aan waxna lala wadaajin cibaadada) laakiinse waalidkiisa baa ka yeela Yuhuud ama Nasaaro (Kirishtaan) ama Majuus dab caabud ah, sidaba ay xooluhu u dhalaan neef aan iin laheyn. Ma waad ku aragtaan wax dheg go’an? (Al-Bukhaari)

[^8]: In loo oofiyo muddadooda ama inaan la ciqaabin cidna iyadoo aan xujo cad u iman.

# 1384

Oo waxay yidhaahdaan: Maxaa loogu soo dejin waayey calaamo xagga Rabbigi ah? Dheh: Waxa aan Muuqan ee qarsoon waxaa ogsoon Allaah Keliya, ee suga, hubaal aniguna sidoo kale waan idin la sugayaa.

# 1385

Oo marka aan dhadhansiinno dadka Naxariis kaddib waxyeello gaadhay, mise! Waxay kolkaas u tab dhigaan oo qoolaan Aayadahayaga. Dheh: Allaah baa ku Dhaqsi Badan qorshe (tab) deggidda. Hubaal Rusushayada (malaa’igta) waxay qoraan waxaad shirqool dhigeysaan.

# 1386

Isaga Weeye (Alle) Kan idinka yeela inaad martaan barriga iyo baddaba, jeer marka aad ku jirtaan doonyaha oo ay ku mushaaxaan kuwa saaran (gaalada) dabayl wanaagsan oo ay markaas ku farxaan, ay u timaaddo dabayl kacsan, oo uga yimaadaan mawjaduhu dhinac kasta, oo ay yaqiinsadaan in la hareereeyay, waxay baryaan Allaah iyagoo u keli yeelaya cibaadada, oo leh: Haddii aad naga badbaadiso tani, waxaan hubaal ka mid ahaan kuwa mahad naqa.

# 1387

Markase uu badbaadiyo, mise! Waxay isla markaa ku qooqaan dhulka xaq darro. Dadoow! Qooqa (iyo xadgudubkiinna) waxay u daran tahay nafahiinna, waa sahay kooban oo nolosha adduunkan ah, kaddibna Xaggayaga baa la idiin soo celin, oo waxaan idiin sheegi waxa aad camal fasheen.

# 1388

Mataalka noloshan adduunku[^9] waa uun sida biyo aan ka soo dejinno daruuraha, markaas dhirta dhulka oo ay dadka iyo duunyaduba wax ka cunaan ka soo baxaan si riyaaq leh iyagoo isku dheehan halkaa, ilaa marka uu dhulku qaato bilicdiisa kaamilka[^10] ah oo isqurxiyo oo ay dadkiisu moodaan inuu gacanta ugu jiro, uu markaas u yimaado Amarkayaga habeen ama maalin, markaas aan ka dhigno gabaahirig (wax la shafay) sidii isagoo aan jirinba shalay! Sidaas baan ugu faah-faahinnaa Aayadaha dad fekera.

[^9]: Nabigu s.c.w. wuxuu yidhi: “Adduunyadu waa macaan, doog ah, Allaah baa idiin dhiibay inaad ka talisaan oo isaga dambeysaan si uu u eego waxa aad fashaan ee iska jira adduunyada iyo (fidmada) haweenka.”

[^10]: Bilicda dhulka waxaa loola jeedaa badaha, buuraha, togagga, doogga, dhirta iyo geedaha.

# 1389

Oo Allaah wuxuu ku baaqaa Daarta Nabadda (Jannada) oo ku hanuuniyaa midka uu doono Jid Toosan (Islaamka).

# 1390

Waxay leeyihiin kuwa fala wanaagga (abaalgud) kan u wanaagsan (Janno) iyo wax ka zaa’id ah [^11](eegista Rabbi). Boor iyo dulli midna ma daboolayo wejiyadooda. Waa kuwaa ehlu Jannada, oo way ku dhex waari doonaan.

[^11]: Inay arkaan Rabbigood, oo waxa ugu sarreeya ah ay ku helayaan Jannada.

# 1391

Kuwase kasbaday xumaha (shirkiga iyo macaasida), abaalka xume fal keliyihi waa mid la mid ah, oo dulli baa daboolaya (wejiyadooda). Ma helayaan wax Allaah ka celiya. Waxaad moodi wajiyadooda in lagu daboolay goosanno habeen gudcur madow ah, waa Kuwaa ehlu Naarka, wayna ku dhex waari doonaan.

# 1392

Oo Maalinta aan soo wada kulmin iyaga oo dhan, markaas waxaan ku odhan kuwii la wadaajiyey cid kale (Allaah cibaadada): Halkiinna jooga, idinka iyo kuwa aad la wadaajiseenba; markaas waan ka sooci doonnaa (iyaga mu’miniinta), oo kuwii ay wax ka wadaajiyeen (cibaadadooda: sannamadii) waxay odhan: Ma nihin innaga kuwa aad caabudi jirteen.

# 1393

Ee Allaah baa ku filan markhaati uu ahaado dhexdeenna innaga iyo idinkaba, in aanu innagu ahayn kuwo moog cibaadadiinna (aad na caabudeyseen).

# 1394

Halkaas, (Maalintaas) bay xaqiiqsan naf walbaa waxay hor marsatay, oo waxaa dib loogu soo celin Mudanahooda Xaqa ah, oo waxay waayi waxay been abuurteen.

# 1395

Dheh: Waa kuma kan idinka siiya risiq samada iyo arlada? ama waa kuma kan haya maqalka iyo aragyada? Oo waa kuma kan noole ka soo saara mayd, oo ka soo saara mayd noolaha? Oo waa kuma kan qorsheeya oo iskudubarida arrimaha (uunka oo idil)? Markaas waxay odhan doonaan: Allaah. Dheh: Miyeydaan haddaba ka joogeyn (xumaha)?

# 1396

Waa Kaa haddaba Allaah, Rabbigiin runta ah; ee maxaa xaqa ka dambeeya aan habow aheyn? Ee sidee baa marka la idiinka jeediyey?

# 1397

Sidaas bay Kelmadda Rabbigaa ugu rumowday kuwa xumaha ku adkeysta in aanay rumayn doonin.

# 1398

Dheh: Ma jiraan wax ka mid ah kuwa aad wax ka wadaajisaan (cibaadadiinna) oo ifka keeni kara uunka billowga horeba haddana dib u soo celin mar kale? Dheh: Allaah baa ifka keena uunka haddana soo celin mar kale. Ee sidee baa marka Xaqa la idiinka iilay?.

# 1399

Dheh: Ma jiraan wax ka mid ah kuwa aad wax ka wadaajisaan (cibaadadiinna) oo wax ku hanuuniya Xaqa? Dheh: Allaah baa wax ku hanuuniya Xaqa. Ee haddaba ma Kan wax ku hanuuniya Xaqa baa mudan in la raaco, mise mid aan isaguba hanuunsanayn in la hanuuniyo ma’ahee? Ee muxuu haddaba arrinkiinu yahay? Sidee baad wax u xukuntaan?

# 1400

Oo badankoodu ma raacaan waxaan ahayn malo; hubaal malahu waxba kama taro Xaqa. Hubaal, Allaah wuu Ogsoon yahay waxa ay falaan.

# 1401

Oo ma aha Qu’raankani[^12] wax ay been abuuran karayaan kuwaa Allaah sokadi ah, laakiinse waa xaqiijin wixii ka horreeyey (oo Kutub ah) iyo faahfaahin cad oo Kitaabka ah, shaki kuma jiro, waa xagga Rabbiga caalamka.

[^12]: Nabigu s.c.w. wuxuu yidhi: “Ma jiro Nabi ka mid ah Anbiyad aan la siin mucjisado si ay dadka u rumeystaan. Waxase aniga la I siiyey waa waxyi uu ii waxyooday Allaah Kor ahaaye, sidaas daraaddeed waxaana rajeynayaa inaan anigu ahaado midka loogu raacid badan yahay Maalinta Qiyaamaha”. Al-Bukhaari

# 1402

Mise waxay odhanayaan: Wuu been abuurtay (Qur’aanka)? Dheh: haddaba keena Suurad la mid ah, oo u yeedha waxaad awooddaan Allaah sokadi, haddaad tihiin run sheegayaal.

# 1403

Mayee, waxay beeniyaan wax aysan koobinba cilmigiisa, iyo wax uusan weli u imaan fasirkiisu. Sidaas oo kale bay waliba u beeniyeen kuwii ka horreeyay. Ee eeg haddaba sida ay aheyd cidhibta gar ma qaatayaasha.

# 1404

Oo waxaa ka mid ah mid rumeysan (Qur’aankan), oo waxaa ka mid ah mid aan rumeysneyn, oo Rabbigaa wuu Ogsoon yahay Mufsidiinta.

# 1405

Oo hadday ku beeniyaan, Dheh: camalkayga aniga baa leh, oo camalkiinna idinka baa iska leh. Waxaad idinku ka eed tiran tihiin waxa aan falo, oo anigu waxaan ka eed tirnahay waxa aad fashaan.

# 1406

Oo waxaa ka mid ah kuwo ku dhageysta[^13], ma adiga baase wax maqalsiin kara dhagoolaha iyagoon fahmi dooninba?

[^13]: Waa sida inay dhageysanayaan waxa uu akhriyo Rasuulka iyo waxa uu baro, laakiinse quluubtooda ma aqbalaan Xaqa.

# 1407

Oo waxaa ka mid ah kuwo ku soo eega[^14], ma adigaase ku toosin kara waddada indhoolaha iyagoon arki dooninba?

[^14]: Macnaha waxaa weeye way arkaan calaamadaha Nabinnimada Rasuulka s.c.w. laakiinse ma ay raacaan oo wax kuma qaataan.

# 1408

Hubaal Allaah kuma sameeyo wax gardarro ah dadka; laakiinse dadku iyaga baa nafahooda u gefa.

# 1409

Oo Maalinta uu soo kulmin iyagoo dhan, (waxay ahaan) sida inaysan ku nagaanba (adduunka) waxaan aheyn saacad maalin ka mid ah. oo qaarba qaarkood bay garan doonaan. Waxaa run ahaan khasaari kuwa ku sheegay la kunlanka Allaah inuu yahay been, oo ma ay aha kuwo hanuunsan.

# 1410

Oo haddaan ku tusinno (intaad nooshahay) qaar ka mid ah waxa aan ugu gooddinno, ama aan ku oofsannoba, waa uun Xaggayaga meel noqodkooda, oo Allaah baa u jeeda waxa ay falaan.

# 1411

Ummad walbaana waxay leedahay Rasuul; ee marka uu yimaado Rasuulkoodu, waxaa lagu kala xukumi doonaa dhexdooda si caddaalad ah iyagoo aan lagu gardarroon doonin.

# 1412

Oo waxay odhan: Waa goorma ballan qaadkani - haddii aad tihiin run sheegayaal?

# 1413

Dheh: Anigu uma hayo naftayda wax dhib ama dheef ah waxa uu Allaah doono ma’ahee. Oo ummad kasta waxay leedahay muddo loo qabtay; markuu yimaado ajalkoodu, ma dib dhigi karaan saacad, kamana soo hormari karaan (waqtigooda).

# 1414

Dheh: Bal ii sheega hadduu idiinku yimaado cadaabkiisu habeen ama maalin cad - maxay haddaba ka degdegsanayaan dambiilayaashu[^15]?

[^15]: Maxay ka degdegsanayaan, waxay tilmaameysaa ku jeesjeeska gaalada ay ku jeesjeesayeen Nabiga s.c.w. iyagoo ku lahaa: Noo keena ciqaabka Ilaahay caddeyn ahaan inuu run sheegayo.

# 1415

Mise marka uu dhaco ayaad rumayn? Haddee! ma imminka (baad rumeyn)? Idinkoo horay u doonayey in la idiin soo dedejiyo.

# 1416

Markaas baa lagu odhan kuwii ahaa gar ma qaatayaasha: Dhadhamiya cadaabka waarista. La idinku abaal marin mayo wax aan aheyn waxaad kasbateen (oo dambiyo ah).

# 1417

Oo waxay ku weydiinayaan:Ma run baa? Dheh: Haa, Waa igu Rabbigaye! Hubaal waa xaq dhab ah. Oo ma ka baxsan doontaan (Cadaabka).

# 1418

Oo hadday naf walba oo gef gashay ay lahaan lahayd waxaa dhulka yaalla oo idil, way isku furan lahayd, oo waxay dareemi qoomammo marka ay arkaan cadaabka, oo arrinka waa la kala xukumi doonaa dhexdooda si caddaalad ah iyagoo aan lagu gardarroon doonin.

# 1419

Ogaada, hubaal, waxaa iska leh Allaah waxa jira samooyinka iyo arlada. Ogaada, hubaal, Ballanka Ilaahay waa xaq. Laakiinse badankoodu ma ogsoona.

# 1420

Isaga baa wax nooleeya, oo sababa dhimasho, oo Xaggiisa baa dib la idiinku soo celin.

# 1421

Dadow! Waxaa idiinka yimid run ahaan waano wanaagsan xagga Rabbigiin iyo reysasho lagaga bogsado waxa ku jira laabaha (oo cudurro ah) iyo hanuuun oo u ah naxariis mu’miniinta.

# 1422

Dheh: Fadliga Ilaahay (Islaamka) iyo Naxariistiisa (Qur’aanka) - taas ha ku farxaan, isaga baa uga khayr badan waxa ay isu keenaan (oo maal ah).

# 1423

Dheh: Bal ii sheega waxa Allaah idiin soo dejiyey oo rizaq ah oo aad ka yeeshaan qaar ka mid ah xaaraan (qaarna) xalaal. Dheh: Ma Allaah baa idin amray, mise Allaah ayaad ka been sheegaysaan?

# 1424

Oo maxay filan kuwa ka been sheega Allaah Maalinta Qiyaamaha? hubaal Allaah waa Kan fadli ku leh dadka, dadkuse badankiisu ma mahad naqaan.

# 1425

Oo ma jirto wax aad ku sugan tahay oo arrin ah, iyo qayb kasta aad ka akhridaan Qur’aanka, iyo camal kasta oo aad fashaan, bal waan idin la joognaa marka aad dhex galeysaan. Oo kagama Qarsoona Rabbigaa (haba ahaadaane) wax saxar le’eg dhulka korkiisa ama cirka gudahiisa, ama wax ka yar ama wax ka weyn, bal waxay ku qoran yihiin Kitaab iska Cad (Looxa Maxfuudka).

# 1426

Ogaada, hubaal, awliyada Ilaahay ma ahaaneyso cabsi korkooda oo ma murugoonayaan[^9].

[^9]: Abuu Saciid Al-Khudri a.k.r. waxaa laga soo weriyey in Rasuulkii Alle s.c.w. yidhi: Markii qofka la saaro meydkiisa alwaaxa janaazada ( oo janaasadu tahay diyaar) oo raggu ku qaadaan garbahooda, haddii mowtanahu ahaa qof wanaagsan waxay tidhaahdaa: I dedejiya I dedejiya, haddiise uu ahaa qof aan wanaagsaneyn waxay odhan: Hooggeeda'e xaggee u siddaan. Waxaa maqla codkeeda wax walba aadanaha maahee, haddii uu maqli lahaana waa uu suuxi lahaa." (Al-Bukhaari)

# 1427

(Waa) kuwa (Towxiidka) rumeysan ee iska ilaasha (shirkiga iyo macaasida).

# 1428

Waxay leeyihiin bishaaro[^16] nolosha adduunkan iyo aakhiradaba. Ma jiro wax beddeli karaa Kelmadaha Ilaahay. Oo arrinkaasi weeye Liibaanta Weyn.

[^16]: Nabigu s.c.w. wuxuu yidhi: “Riyada wanaagsan (ee dhabowda) uu ku riyooda nin wanaagsan ee Allaah ka cabsada waa qayb ka mid ah afartan iyo lixdanka qaybood ee Nabinnimada. W.w.Al-Bukhaari

# 1429

Oo yuusan ku murugo gelin hadalkoodu, hubaal Ciso oo dhan waxaa iska leh Allaah. Waa Isaga wax kasta Maqlaha, wax kasta Ogsoon.

# 1430

Ogaada, hubaal, Allaah baa iska leh waxa jira samooyinka iyo waxa jira arlada. Oo ma raacaan (run ahaan) wax shuruko ah, kuwa barya cid kale Allaah sokadi, ma raacaan (waxna) aan ahayn malo, oo been uun bay sheegaan.

# 1431

Waa Isaga (Alle) Kan idiinka dhigay habeenka inaad ku xasishaan, maalintana iftiin aad wax ku aragtaan. hubaal waxaa arrinkani ugu sugan calaamooyin dad wax maqla.

# 1432

Waxay yidhaahdaan: Allaah wuxuu leeyahay wiil[^17], ka nazahan, Xurmo oo dhan Isagaa leh oo hufan. waa Hodanka Deeqtoon. Wuxuu leeyahay waxa jira samooyinka iyo waxa jira arlada. Wax Xujo ahna uma haysataan (arrin)kani. Ma waxaad ka sheegaysaan Allaah wax aydaan ogeyn?

[^17]: Waa sida ay yidhaahdaan Yuhuudda, Kirishtaanka iyo qolooyin kaleba.

# 1433

Dheh: Hubaal kuwa Allaah ka been sheega ma liibaani doonaan.

# 1434

Waa uun sahay (yar) adduunkan gudahi, markaas Xaggayaga buu ahaan meel noqodkoodu, markaas baan dhadhansiin cadaab daran, gaalnimadooda darteed.

# 1435

Oo u Akhri qisadii Nuux. Markuu ku yidhi dadkiisii: Dadkaygiyow! hadday joogiddeyda (la jirkiin), iyo (idinku) waaninteyda Aayadaha Ilaahay ay idinku cuslaatay - haddaba Allaah baan tala saartay - ee tala goosta arrankiinna oo (soo kulmiya) kuwa aad cibaadadiinna wax ka wadaajisaan, markaas yuusan ahaan arrinkiinnu mid uu ku jiro mugdi[^18], markaas igu fuliya xukunkiinna oo ha i siininnaba wax nafis ah.

[^18]: Ha ka yeelina wax uu ku jiro shaki ama walaac, ee ha ahaato wax idiin cad, muuqda, oo aan mugdi ku jirin.

# 1436

Haddiise aad jeesataan, idinma weydiisan idinka wax abaalgud ah, abaalgudkeyga wuxuu saaran yahay Allaah Keliya, oo waxaa la i amray inaan ka mid ahaado Muslimiinta.

# 1437

Wayse beeniyeen, markaas baan badbaadinnay isaga iyo intii ku wehlisay Doonida, oo Waxaan ka dhignay kuwa u hara dhulka oo ka taliya, oo aanu qarqinnay kuwii beeniyey Aayadahayaga. Ee bal fiiri sida uu ahaa aayaha kuwii loo digay.

# 1438

Markaas baan u soo bixinnay isaga kaddib Rusul dadkoodii, markaas bay ula yimaadeen Xujooyin Cad, mase rumeyn lahayn waxay horayba u beeniyeen[^19]. Sidaas baan u yeelnaa shaabbad daahda quluubta xadgudbayaasha.

[^19]: Facyadii ku xigay waxay ahaayeen kuwo ku adkeysta gaalnimada.

# 1439

Markaas baan soo dirnay iyaga kaddib Muuse iyo Haaruun xagga Fircoon iyo xildhibaannadii iyagoo u sida Aayadahayaga, wayse is kibriyeen oo waxay ahaayeen dad dambiilayaal ah.

# 1440

Marka uu uga yimid Xaqu Xaggayaga, waxay yidhaahdeen: Kanu waa sixir iska cad.

# 1441

Muuse wuxuu yidhi: Ma waxaad ka leedihiin (sidatan) Xaqa markuu idiin yimid? Ma sixir baa kani? Oo sixiroolaayaashu ma liibaanaan.

# 1442

Waxay yidhaahdeen: Ma waxaad noogu timid inaad naga jeediso waxa aan ka hellay aabbayaashayo, iyo (inaad) ku sarreynta arlada markaas aad idinku yeelataan labadiinna? Oo innagu ma nihin kuwo idin rumeysanaya.

# 1443

Oo Fiircoon wuxuu yidhi: Ii keena saaxir kasta oo xeel dheer.

# 1444

Oo markay sixiroolayaashii yimaadeen, Muuse wuxuu ku yidhi: Tuurta waxa aad dooneysaan inaad tuurataan.

# 1445

Markaasay markay tuureen Muuse wuxuu ku yidhi: Waxa aad la timaaddeen waa sixir, hubaal Allaah baa burin doona. Hubaal Allaah ma hagaajiyo camalka Mufsidiinta.

# 1446

Oo Allaah wuxuu ku sugi Xaqa Kelmedihiisa, haba nacaane taa dambiilayaashu.

# 1447

Cidnase ma rumeyn Muuse aan ahayn durriyad ka mid ah qolodiisii cabsi ay ka qabeen darteed Fircoon iyo xildhibaannadi inay caddibaan; oo hubaal Fircoon wuxuu ahaa mid isku sare yeela arlada, oo hubaal wuxuu ka mid ahaa xadgudbayaasha.

# 1448

Oo wuxuu Muuse yidhi: Dadkaygiyow! Haddii aad rumeysan tihiin Allaah Isaga isku halleeya, haddii aad tihiin Muslimiin.

# 1449

Markaasay waxay yidhaahdeen: Allaah baan isku halleynaa. Rabbigayow! Ha nagu salladin dadkaa gar ma qaatayaasha ah.

# 1450

Oo nooga badbaadi Naxariistaada dadka gaalada ah.

# 1451

Oo waxaan u waxyoonnay Muuse iyo walaalki (Annagoo leh) Uga yeela qolodiinna[^20] guryo ay degaan Masar gudaheeda, oo ka dhiga guryihiinna goobo cibaado (isu dhow, oo u furan siyaarada), oo ooga salaadda oo u bishaaree mu’miniinta.

[^20]: Si ay ugu tukadaan halkaa iyagoo uusan arkayn cadowgooda iyo si ay deris u ahaadaan iska warqaba.

# 1452

Oo Muuse wuxuu yidhi: Rabbigayow! Hubaal waxaad adigu ku siisey Fircoon iyo xildhibaannadi qurux iyo maal nolosha adduunkan, Rabbigayow! Si ay (dadka) uga lumiyaan Jidkaaga. Rabbigayow! Baabbi'i maalkooda, oo adkee quluubtooda, si ayan u rumeyn jeer ay arkaan Cadaabka Xanuunka Badan.

# 1453

(Alle) wuxuu yidhi: Baryada labadiinna run ahaan waa la idinka aqbalay[^21]. Ee idinku haya jidka toosan (ee Islaamka) oo ha raacina jidka kuwa aan wax ogeyn.

[^21]: Macnaha ducada labadoodaba, waxaa loola jeedaa tii Muuse, iyo Haaruun oo ku biiray isagoo lahaa Aamiin. (Allow naga aqbal).

# 1454

Oo waxaan ka yeelnay Ilmahii Israa’iil inay ka gudbaan badda, markaas baa waxaa ka daba tagay Fircoon iyo ciidamadiisa qooq iyo cadaawad darteed; markaasuu markuu qaraqu haleelay, wuxuu (Fircoon) yidhi: Waxaan rumeysanahay inuusan jirin ilaah aan aheyn (Allaah) ee ay rumeysan yihiin Ilamahii Israa’iil, oo anigu waxaan ka mid ahay Muslimiinta.

# 1455

Ma imminka! adigoo hore u caasiyey, oo ka mid ahayd Mufsidiinta.

# 1456

Waxaaanse maantadan kula badbaaadineynaa jirkaaga [^22]si aad ugu noqoto calaamo kuwa kaa dambeeya. Oo hubaal intooda badan dadku Aayadahayaga way ka dhoohan yihiin.

[^22]: Wuxuu Allaah badbaadiyey Fircoon jirkiisii. Taariikhyahannada waxay yidhaahdaan: Markuu Allaah qarqiyey Fircoon, waxaa laga helay jirkiisa xeebta badda, waxaa helay masriyiintii wayna xafidaan ilaa hadda, oo wuxuu yaal matxaf ku yaal Masar. Eeg suuradda Al-Baqara (Q2: 50)

# 1457

Oo waxaan xaqiiq dejinnay Ilmahii Israa’iil degaan khayr oo waxaan ku irsaaqnay waxyaalo wanaagsan, ismana ay khilaafin jeer uu climigu u yimid; hubaal Rabbigaa wuxuu ku kala garsoori dhexdooda maalinta Qiyaamaha waxa ay isku khilaafeen.

# 1458

Marka haddaad ka shakisan tahay (Nabi Muxammadow) waxa aan kuu soo waxyoonnay[^23], weydii kuwa akhriya Kitaabka (Towraadda) adiga hortaa. Waxaa xaqiiq kaaga yimid Xaq xagga Rabbigaa. Ee ha ka mid noqon shaki qabeenka.

[^23]: Waxaa ka mid ah tafsiirka labada Aayadood ee dambe, in loola jeedo inay qiiro kiciyaan Nabiga s,c.w. inuu caddeeyo oo muujiyo sugnaantiisa, taas uu falay isagoo yidhi shaki ma qabo, mana weydiinayo. Tafsiir kale waa in inkastoo ereyadaa ay ku socdaan Nabiga s.c.w., waxay haddana dhab ahaan ku socdaan oo ku wajahan yihiin dadka oo dhan.

# 1459

Oo ha ka mid noqon kuwa beeniya Aayadaha Ilaahay, waayo markaas waxaad ka mid ahaaneysaa kuwa ku sugan khasaaraha dhabta ah.

# 1460

Hubaal kuwa ay ku rumowday Kelmadda Rabbigaa (ee cadaabka), ma rumayn doonaan.

# 1461

Xataa haddii ay calaamo kasta u timaaddo jeer ay arkaan Cadaabka Xanuunka Badan.

# 1462

Oo maxay haddaba u jiri weydey magaalo rumaysa oo uu wax u taro iimaankeedu oo aan ahayn dadkii Yuunus? Markay rumeeyeen waxaan ka feydnay cadaab dulleysa oo ku gaadha nolosha adduunkan, oo waxaan u raaxaynay ilaa iyo muddo.

# 1463

Oo hadduu doono Rabbigaa, hubaal way rumayn lahaayeen waxa dhulka jooga oo dhan kulligood. Ee ma waxaad haddaba adigu khasbaysaa dadka jeer ay noqdaan mu’miniin.

# 1464

Oo uma aha nafna inay rumeyso Idanka Ilaahay la'aantii, oo Wuxuu yeelaa qurunka[^24] kuwaa dushooda aan garashada iyo garaadka lahayn (aan ka fekerin Aayadaha Ilaahay).

[^24]: Waxaa ka mid ah macnooyinkeeda wasakh, cadho, ciqaab, gaalnimo, qas, fowdo, iyo habow.

# 1465

Dheh: Fiiriya waxa jira cirarka iyo dhulka; maxayse wax u tarayaan calaamdaha iyo digniinuhu dad aan rumeysaneyn.

# 1466

Ma waxay sugaan (wax kale) aan aheyn (baabbi’ii) sida maalmihii dadkii tegey hortood (ee Xaqa beeniyey)? Dheh: Suga haddaba, hubaal aniguna (sidoo kale) la jirkiin waxaan ka mid ahay inta wax sugaye.

# 1467

Markaas baan badbaadinnaa Rusushayada iyo kuwa rumeysan. Sidaas bayna xaq noogu tahay inaan badbaadinno mu’miniinta.

# 1468

Dheh: Dadow! Haddaad shaki ka qabtaan xagga diintayda, (ogaada inaan) Anigu caabudin kuwaa aad caabuddaan Allaah sokadi[^25]. Laakiinse waxaan caabudaa Allaah ee idin oofsada, oo waxaa la amray inaan ka mid ahaado mu’miniinta.

[^25]: Dadka caabuda sanamyada xaqiiqdu waxaa weeye inaysan caabudin sanammo ee waxay caabudaan hawadooda, hawadoodaasi baa amreysa inay caabudaan sanamyadooda. Waxa la caabudona waa labo: asnaam aan ka war heyn in la caabudo, waxayna odhan doonaan Qiyaamaha innagu war kama heyn cibaadadiinna, iyo cid ogsoon in la caabudo, kuwaasina Qiyaamaha waa ku dafiri doonaan kuwii caabudi jirey.

# 1469

Iyo inaad u jeediso wajigaaga xagga diinta adigoo toosan, oo ha ka mid noqonin mushrikiinta.

# 1470

Oo ha baryin Allaah la jirki waxaan wax ku tari karin (haddaad caabuddo), waxna aan ku yeeli karin (haddii aadan caabudin), haddaadse sidaa yeesho, haddaba hubaal waxaad ka mid noqoneysaa gar ma qaatayaasha.

# 1471

Oo haddii Allaah ku taabsiiyo waxyeello, ma jirto cid kaa feydi kartaa oo aan Isaga ahayn; oo hadduu kula doono khayr ma jirto cid celin karta Fadlgiisa uu siiyo midkuu doono oo ka mid ah addoomahiisa, oo waa Isaga Dambi Dhaaf Badanaha, Naxariista Badan.

# 1472

Dheh: Dadow! Waxaa xaqiiq idiinka yimid Xaq xagga Rabbigiin. Ee qofkii hanuunaa, waxay dan u tahay oo u hanuunaa uun naftiisa, oo qofkii lumaa, waxay u daran tahay oo u lumaa uun naftiisa, oo aniga layma saarin inaan idinka noqdo wakiil.

# 1473

Oo raac waxa laguu waxyoodo, oo samir u yeela inta uu Allaah uu ka xukumo. Oo Isaga ayaa u wanaagsan inta grsoorta.

# 1474

Alif Laam Raa[^1]. (Kani waa) Kitaab (Qur’aan), Aayadihiisa la sugay, misna laga soo caddeeyey[^2], Xagga Xakiim, Xog Ogaal ah.

[^1]: Eeg sharaxa Suuradda 2: Aayadda1.

[^2]: Wuxuu u kala dhigdhigaa noocyo leh: towxiid, axkaan, qisooyin, anshaxa iyo asluubta wanaagsan, dabeecadda san, cilmi, yabooh, gooddin, iwm oo wuxuu isugu xijiyaa Suurad Suurad, iyo Aayad Aayad.

# 1475

Waa inaydaan caabudin axad aan ahayn Allaah. (Dheh, Nabiyow): 'Huubaal anigu waxaan idiin ahay dige ka socda (Alle) Xaggiisa iyo bishaareeye sida warsan aad ku faraxdaan'.

# 1476

Oo weydiisata dambi dhaaf Rabbigiin, markaas u soo laabta, wuxuu idin siin sahay aad u wanaagsan ilaa muddo go'an, oo ku galladeysan Fadligiisa mid kasta oo wanaagsan oo khayr qabe ah. Haddiise aad jeesataan, markaa hubaal waxaan anigu idiinka cabsan cadaab Maalin aad u murugo Weyn.

# 1477

Waa xagga Allaah meel noqodkiinna, oo Isagu waa Kan wax walba Kara.

# 1478

Ogaada, hubaal, waxay laabaan laabahooda, si ay uga qariyaan[^3] (cadaawadooda) Xaggiisa. Haddaba, marka ay isku dedaan maryahooda, Wuxuu Ogsoon yahay waxa ay qarsadaan iyo waxa ay muujiyaanba. Hubaal, wuu Ogsoon yahay waxa ku jira laabaha (dadka).

[^3]: Waxay qarsadaan cadaawad iyo nifaaq iyo naceyb ay u hayaan Rasuulka Ilaahay s.c.w.

# 1479

Oo ma jiro noole ku sugan dhulka oo aysan Allaah irsaaqaddiisu saarnayn. Oo Wuxuu Ogsoon yahay[^4] rugtiisa degaanka u ah iyo halka uu ku kaydsan yahay. (Waxaasoo) dhammi waxay ku yaalliin Kitaab Caddaan ah (Looxa Maxfuudka).

[^4]: Mufasiriinta qaarkood waxay ku fasireen mustaqirrahaa adduunka, mustowdicna aakhirada, qaarkoodna waxay yidhaahdeen: mustaqirrahaa waxaa loola jeeda dhabarka ninka, mustowdicna riximka haweenta (ilma galeenka), waxaa kaloo lagu fasiray inta uusan dhalan ka hor, iyo kaddib dhimashadiisa.

# 1480

Oo waa Isaga (Alle) Kan ku abuuray samooyinka iyo arlada lix Maalmood, oo Wuxuu ahaa Carshigiisu biyo korkood[^5], si uu idiin imtixaamo xagga midkiin idiinku camal wanaagsan. Haddiise aad tidhaahdo: Hubaal waa la idin soo bixin dhimasho kaddib. Waxay hubaal kuwa xaqa diida odhan: (Qur’aan)kani ma aha waxaan aheyn sixir caddaan ah.

[^5]: Nabigu s.c.w. wuxuu yidhi: Allaah Kor ahaaye wuxuu leeyahay: “Wax la bax (ina aadamow) si aan wax kuugu bixiyo oo kuu siiyo. (ogaada) Gacanta Ilaahay waa buuxdaa, mana saameyso wax bixinta joogtada ah habeen iyo maalinba. Soo ma aragtid in wixii uu bixiyey tan iyo intii uu abuuray samooyinka iyo arlada, waxba ayan ka dhimin waxa ku jira Gacantiisa, Carshigiisuna wuxuu ahaa biyo korkiisa, waxaana gacantiisa ah miisaanka uu ku kor yeelo ama hoos yeelo (meeqaanka qofkii uu doono). W.w. Al-Bukhaari.

# 1481

Oo haddaan dib uga dhigno cadaabka ilaa muddo tirsan, waxay hubaal odhan: Maxaa haysta oo celinaya? Haddaba maalinka uu u iman (cadaabku), ma aha wax laga weecin, oo waxaa ku dhici waxay ku jees jeesayeen.

# 1482

Oo haddaan ka dhadhansiinno aadmiga Xaggayaga Naxariis, markaas aan ka qaadno, hubaal wuxuu noqdaa mid quusta, dafiraad iyo abaal dhac badan.

# 1483

Oo haddaan dhadhansiinno khayr, kaddib waxyeello soo gaaray, wuxuu hubaal odhan: Waxyeellooyinkii way iga tageen, hubaal wuxuu noqdaa mid farxa faan badan.

# 1484

Marka laga reebo kuwa sabra oo samaha fala, kuwaas waxay leeyihiin dambi dhaaf iyo abaalgud aad u weyn (Janno).

# 1485

Ee waa intaasoo aad ka tagto qaar ka mid ah waxa laguu waxyoodo[^6], oo ay ku cidhiidhi noqoto laabtaadu inay yidhaahdaan darteed: Maxaa khaznad loogu soo dejin waayey, ama uu u soo raaci waayey Malag? Waxaad adigu tahay oo keliya dige. Oo Allaah baa wax walba taladooda haya.

[^6]: Tixgelin dhibaatooyinka la soo gudboonaada Nabiga s.c.w, Allaah subxaanahu watacaalaa wuxuu ku gubaabiyey inuu samir yeesho, yaqiin, sugnaan, si uusan u gabin gaarsiinta Dhambaalka.

# 1486

Mise ma waxay leeyihiin: Waa uu been abuurtay (Qur’aanka). Dheh: Haddaba Keena toban suuradood la been abuurtay oo la mid ah, oo u yeedha (inay idinku caawiyaan) ciddaad kartaan Allaah ka sokow, haddii aad tihiin run sheegayaal.

# 1487

Haddiise aysan idin ajiibin, haddaba ogaada in lagu soo dejiyey (Qur’aanka) Cilmiga Ilaahay[^7] iyo inuusan jirin ilaah (Xaq lagu caabudo) Isaga (Allaah) maahee. Ee haddaba idinku ma (u) hoggaansameysaan Muslimiin ahaan?

[^7]: Waa Cilmigaas aanu jirin cid leh Isaga (Allaah) maahee subxaanahu wa tacaalaa.

# 1488

Mid kastoo raba noloshan adduunka iyo quruxdeeda, waxaan ugu oofin si dhan abaal gudka camalkooda gudaheeda, iyagoon waxba laga dhimi doonin.

# 1489

Kuwan weeye kuwa aan ku laheyn Aakhirada waxaan ahayn Naar; oo waxaa buri waxa ay ku faleen dunida oo camallo san ah, oo waxba kama jiraan waxa ay falaan.

# 1490

Ee haddaba ma qof Xujo Cad ka heysta Rabbigi, oo markhaati xaggiisa[^8] ah uu akhriyo (baa la mid ah mid adduunyo uun dooni); hortina isaga waxaa ahaa Kitaabkii Muuse ee ahaa Hanuun iyo Naxariis? Kuwan baa rumeysan waxa ku soo arooray, Qofkiise rumeyn diida oo ka mid ah axzaabta (kala duwan), waa Naarta madashiisu: Ee shaki yuu kaa galin. hubaal waa xaq ka yimid Rabbigaa, laakiinse intooda badan dadku ma rumeysna.

[^8]: Waa tilmaan Nabi Muxammad s.c.w. ama malag Jabriil c.s oo ka marag kacaya inuu xaq yahay, intaa waxaa dheer waxaa loola jeedi karaa waxa uu akhriyo inuu yahay Qur’aanka.

# 1491

Oo yaa ka gef badan mid ka been sheega Allaah. Kuwan waxaa la hor keeni Rabbigood, oo markhaatiyadu[^9] waxay odhan: Kuwan weeye kuwii ka been sheegay Rabbigood. Haddaba Lacnadda Ilaahay baa dushooda ah gar ma qaatayaasha.

[^9]: Waxaa loola jeedaa markhaatiyada: Malaa’igta ama Anbiyada, ama dadka dubabkooda, aragyadooda iyo maqalladooda,.

# 1492

Kuwa ka weecsha (dadka) Jidka Ilaahay oo doona inay ka dhigaan mid qalloocan, oo waa kuwo aan rumeysneyn Aakhirada.

# 1493

Kuwani ma ku baxsan karaan arlada, oo uma sugnanan wax gargaarayaal ah Allaah sokadi. Waxaa loo labalaabi Cadaabka. Ma karaan inay (Xaqa) maqlaan ama arkaan.

# 1494

Kuwan weeye kuwa ay khasaaraha ku dhici nafahaooda, oo waxay waayi waxay been abuurteen.

# 1495

Hubaal Aakhirada waa iyaga kuwa ugu khasaaraha badan.

# 1496

Hubaal, kuwa (Xaqa) rumaysan oo samaha fala oo u khushuuca Rabbigood - waa kuwaa ehlu Jannadu iyagoo ku dhex waari doona.

# 1497

Mataalka labada kooxood waa sida indhoolaha iyo dhegoolaha, iyo wax arkaha iyo wax maqlaha, Miyey siman yihiin mataal ahaan? Miyeydaan haddaba xusuusaneyn?

# 1498

Oo xaqiiq Waxaan u dirnay Nuux qolodiisii (isagoo leh): hubaal waxaan anigu idiin ahay dige iska cad.

# 1499

Oo waa inaydaan caabudin axad kale Allaah maahee, hubaal waxaan anigu idiinka cabsi qabaa cadaab Maalin aad u xanuun badan.

# 1500

Waxayse xildhibaannadii ka mid ahaa kuwa rumeyn diiday (Xaqa) ee ka mid ahaa qolodiisii yidhaahdeen: Kuuma aragno waxaan aheyn qof nala mid ah, oo ma aragno wax ku raacay aan aheyn kuwa noogu liita (oo iska kaa raacay durbaba markaad u bandhigtay) ka fiirsi la’aan. Oo idinkuma aragno wax aad na dheer tihiin oo fadli ah, mayee, waxaan idiin aragnaa beenalayaal.

# 1501

Wuxuu yidhi: Tolkayow! Bal ii sheega, haddii aan ka haysto Xujo Cad xagga Rabbigay, oo uu i siiyey Naxariis Xaggiisa ah, la idinkase indha tiray. Miyaan idinku khasbeynaa (inaad aqbashaan) idinkoo naceyb u qaba?.

# 1502

Oo tolkayow! Idinku weydiisan maayo inaad igu siisaan maal, abaalgudkeyga waxaa ii haya oo keliya Allaah. Oo anigu ma ahi mid eryaya kuwa (Xaqa) rumeysan. Hubaal waxay la kulmi Rabbigood, laakiinse Waxaan arkaa inaad tihiin qolo jaahiliin ah.

# 1503

Oo tolkayow! Yaa iiga gargaari oo iga celin Allaah, haddi aan iyaga eryo? Ee miyeydaan haddaba waansameyn?

# 1504

Oo idinkuma odhanayo waxaan hayaa Khasnadaha Ilaahay, oo ma ogi waxa aan muuqan ee qarsoon; oo ma odhanayo waxaan ahay Malag, oo kama odhanayo kuwa ay quursadaan indhihiinnu (inuusan) Allaah marnaba siin doonin wax khayr ah. Allaah baa dhab u ogsoon waxa ku sugan nafahooda, haddii kale hubaal waxaan anigu ka mid noqon gar ma qaatayaasha.

# 1505

Waxay yidhaahdeen: Nuuxow! Dhab ahaan Waad nala doodday oo aad dheerseysay la doodistayada, ee haddaba noo keen waxa aad noogu gooddiso, haddii aad ka mid tahay runlowyada.

# 1506

Wuxuu yidhi: Waxaa uun idiin keeni Allaah, haddii uu doono, oo ma baxsan doontaan.

# 1507

Oo waxna idiinma tari doonto waanadeyda, haddii aan doono inaan idin waaniyo, haddii uu Allaah rabo inuu idin lumiyo. Waa Isaga Rabbiigiin! Oo Xaggiisa baa la idiin soo celin doonaa.

# 1508

Mise waxay leeyihiin waa uu been abuurtay (Qur’aanka)? Dheh: Haddii aan been abuurtay, aniga buu i saaran yahay dambigayga, oo anigu waan ka eed tirnahay waxaas aad ku dambaabtaan.

# 1509

Oo waxaa loo waxyooday Nuux inaysan cidna ka mid ah dadkaaga rumeyn doonin wixii horay u rumeeyay maahee. Ee ha ka xumaan waxa ay falaan.

# 1510

Oo ku samee Doonida Indhahayaga hortooda iyo (si waafaqsan) Waxyigayaga, oo ha igala hadlin arrinka kuwaa ah gar ma qaatayaasha; hubaal waa la qarqin doonaa.

# 1511

Oo wuxuu billaabay inuu sameeyaa Doonida, oo mar kasta ay soo ag maraan xildhibaannada ka mid ah qolodiisa, way ku qoslaan digasho ahaan. Wuxuu yidhi: Haddii aad nagu qososhaan, hubaal innaguna sidoo kale waa idinku qosolnaa sida aad noogu qososhaanba.

# 1512

Ee waad ogaan doontaan waa kee kan ay ku dhici doonto cadaab dulleysa oo ay ku degi cadaab ma guuraan ah.

# 1513

Jeer markuu Amarkayaga yimid [^10] oo biyo ka soo burqadeen tinnaarka,Waxaanu nidhi: Ku qaad labo nooc kasta lammaane iyo ehelkaaga, marka laga reebo kuwa uu qowlka horey ugu maray (in la halligayo: xaaskii Nuux iyo wiilkiisa Kancaan, waxaana badbaaday Saam, Xaam iyo Jabiit), iyo kuwii (Xaqa) rumeeyey. Oo ma ay la rumeyn (Xaqa) in yar ma’ahee.

[^10]: Calaamad ahaan ku socoto Nuux oo wargelin ah soo dhowaanshaha daadka. Tannuur waa tiinnaar ballaaran, foorno afar gees ah. Kelmedda tannuur waxaa loola jeedi karaa sidoo kale dhulka meelahiisa toggagga ah hoose iyo ilaha.

# 1514

Oo (Nuux) wuxuu yidhi: Ku fuula (doonta) Magaca Ilaahay, ay ku soconeyso kuna joogsaneyso. Hubaal, Rabbigay xaqiiq waa Dambi Dhaaf Badane, Naxariis Badan.

# 1515

Oo way la socotay hirar dhexood buuro oo kale ah, oo wuxuu Nuux u dhawaaqay wiilkiisii[^11], oo wuxuu joogay meel ka baxsan: Wiilkaygow! Nala soo fuul oo ha noqon la jirka gaalada.

[^11]: Magaca wiilkaa Nuux ee gaalka ahaa waa Kancaan, wiilashiisa mu’miniinta ahse waxaa kala ahaayeen: Saam, Xaam, iyo Jabiith.

# 1516

Wuxuu yidhi: Waxaan isu dumi doonaa magan gal darteed buur iga badbaadin doonta biyaha. (Nuux) wuxuu yidhi: Ma jiro wax ka badbaadi karaa maanta Amarka Ilaahay cid uu u Naxariisto maahee. Oo Waxaa kala dhex galay hirkii, marka wuxuu ka mid ahaa kuwii la qarqiyey.

# 1517

Oo waxaa la yidhi: Dhulkoow, liq biyahaaga, oo daruurtay qaad, biyihiina waxaa laga yeelay inay guraan, amarkii (Ilaahayna) wuu hirgalay[^12]. (Doonidiina) waxay dul degtay Al-Juudi[^13], oo waxaa la yidhi: Ha fogaadaan qoloda gar ma qaatayaasha ah.

[^12]: Allaah wuu oofiyey gooddigiisa inuu halligi doono gaalada, kuwaasoo diiday Dhambaalkii Nuux c.s., oo ku adkeystey shirkiga, oo wuxuu Allaah xafiday oo badbaadshay mu’miniinta.

[^13]: Buurta Juudi ee ku taal Armiiniya oo Koonfur ka xigta Turkiya xuduudda Mesopatmia.

# 1518

Oo wuxuu Nuux u dhawaaqay Rabbigiis oo yidhi: Rabbiyow! Hubaal wiilkaygu wuxuu ka mid yahay ehelkayga, oo ballan qaadkaagu hubaal waa Xaq, oo Waxaad Adigu tahay Kan ugu caadilsan inta wax xukunta.

# 1519

(Alle) wuxuu yidhi: Nuuxow! Hubaal ka mid ma aha ehelkaaga; hubaal waa (mid fala) wax kaloo aan ahayn camal wanaagsan, ee ha i weydiisan wax aad u lahayn cilmi. Hubaal Waan ku waaniyaa si aad uga mid noqon jaahiliinta.

# 1520

(Nuux) wuxuu yidhi: Rabbiyow! waxaan kaa magan galayaa inaan ku weydiisto wax aanan u lahayn cilmi. Oo haddii aad ii dambi dhaafin oo i naxariisan, waxaan ka mid noqonayaa khasaarayaasha.

# 1521

Waxaa la yidhi Nuuxow! Ku deg Nabad galyo Xaggayaga ah iyo barakooyin korkaaga iyo korkooda dadkaa ka mid ah kuwa kula jira, (oo waxaa jiri doona) ummado aan u raaxeyn doonno (in xoogaa muddo ah), kaddib waxaa ka taaban doona Xaggayaga cadaab aad u xanuun badan.

# 1522

Kuwani waa warar la xidhiidha waxa dahsoonaa ee aan kuu waxyoonno, ma aad ogeyn adiga iyo dadkaaguba kani (Qur’aanka) ka hor. Ee sabar. Hubaal, cidhibta (wanaagsan) waxaa iska leh kuwa iska jira (xumaha).

# 1523

Oo xagga Caad (waxaan u dirnay) walaalkood Huud. Wuxuu yidhi: Tolkayow! Caabuda Allaah Keliya! Ma lihidin Ilaah kale (xaq ah) aan Isaga aheyn, idinku ma ahidin waxna aan aheyn been abuurtayaal.

# 1524

Tolkayow! idinkuma weydiisanayo wax abaalgud ah, abaal gudkeyga wuxuu saaran yahay oo keliya Kan i abuuray. Ee ma waydaan haddaba garowsaneyn?

# 1525

Oo tolkayow! Weydiista dembi dhaaf Rabbigiin markaasna u laabta Isaga, Wuxuu idiin soo dirayaa daruuro shubaya roob badan oo darar ah, oo idiinku darayaa xoog xooggiinna, oo ha jeesannina idinkoo dambiilayaal ah.

# 1526

Waxay yidhaahdeen: Huudow! Noolama aad imaan wax Xujo Cad ah, oo kagama tagayno ilaahyadayada hadalkaaga (darti), oo mana nihin kuwo adiga ku rumaysan.

# 1527

Ma odhan karno waxna aan ahayn in qaar ka mid ah ilaahyadayada ay ku gaarsiiyeen waxyeello (waalli). Wuxuu yidhi: Waxaan hubaal marag gashanayaa Allaah, oo idinkuna ka ahaada marag sidoo kale inaan Anigu bannaanka aan ka ahay waxa aad wax la wadaajisaan.

# 1528

Isaga ka soo haray. Ee ii tab dhigta idinkoo isu dhan, oo ha i siinninaba wax nafis ah.

# 1529

Hubaal anigu waxaan isku halleeyaa oo ku Kalsoonahay Allaah, Rabbigay iyo Rabbigiin, ma jiro (noole) jooga (dhulka) oo uusan heyn foodda. Hubaal, Rabbigay wuxuu ku sugan yahay Jid Toosan.

# 1530

Haddiise aad dhabarka jeedisaan run ahaan waxaan idin soo gaarsiiyey Risaaladii la iigu soo kiin dhiibay. Oo Wuxuu Rabbigay keeni qolo kale halkiinna, oo waxna kama dhimi kartaan. Hubaal, Rabbigay wax walba kor buu ka ilaaliyaa.

# 1531

Oo markuu Amarkayaga u yimid inuu fulaa, Waxaan ku badbaadinnay Huud iyo intii la rumeysey (Xaqa) Naxariis ka ahaatay Xaggayaga, oo waxaan ka badbaadinnay Cadaab Adag.

# 1532

Oo tani waa Caad. Waxay dafireen Aayadihii Rabbigood, oo caasiyeen Rusushiisa, oo raaceen amarka macangag kasta oo madax adag.

# 1533

Oo waxaa la raaciyey Nacalad adduunyadan iyo Maalinta Qiyaamahaba. Ogaada, hubaal, Caad waxay beeniyeen Rabbigood. Ee ha fogaadaan Caad, qolodii Huud.

# 1534

Oo xagga Thammud (waxaan u dirnay) walaalkood Saalix. Wuxuu yidhi. Tolkayow! Caabuda Allaah Keliya[^14], ma lihidin ilaah kale (oo xaq ah) aan Isaga aheyn. Wuxuu idinka aheysiiyey dhulka oo idin dejiyey dhexdiisa si aad u camirtaan, ee weydiista dambi dhaaf Isaga, markaas u laabta Xaggiisa. Hubaal Rabbigay wuu dhow yahay ajiibaa (baryada).

[^14]: Aadmiga waxaa loo dejiyey adduunka inuu camiro arlada oo ku caabuda Allaah Keligi.

# 1535

Waxay yidhaahdeen: Saalixoow! Runtii waxaad aheyd mid dhexdayada lagu rajo weyn yahay intaan ka hor. Ee ma waxaad (haatan) naga reebaysaa inaan caabudno waxa ay aabbayaashayo caabudayeen? Xaggase waxaa aad noogu yeedho, hubaal waxaan innagu xaqiiq ka qabnaa shaki yaab leh.

# 1536

Wuxuu yidhi: Tolkayow! Bal ii sheega haddii aan ka heysto Xujo Cad Rabbigay, oo uu i siiyey Naxariis Xaggiisa ah, Bal yaa haddaba iiga gargaari Allaah, Haddii aan ku caasiyo? Ee iima kordhisaan waxaan aheyn khasaaro.

# 1537

Oo tolkayow! Tani waa Hashii Ilaahay, oo idiin ah calaamad (mucjiso), ee iska daayoo ha daaqdo arlada Ilaahay, oo ha u gaysannina wax waxyeello ah, si aanay idiinku dhicin Cadaab aad u dhow[^15].

[^15]: Dilkooda hasha wuxuu ahaa xadgudub weyn iyo ku dhiirrasho waxa uu ka reebay Nabigoodii Saalix, sidaas awgeed buu Allaah u xukumay inuu cadaabo isagoo ku xaddiday cumrigooda oo keliya seddex maalmood, wuxuuna amray inay sahay qaataan oo raaxeystaan seddex maalmood ku digasho ahaan.

# 1538

Wayse dileen Hashii. Markaasuu wuxuu yidhi: Ku raaxeysta guryihiinna saddex maalmood. Kaasi waa wacad run ah aan la beeninayn.

# 1539

Markaasaa markuu Amarkayaga u yimid inuu fulaa, waxaan ku badbaadinnay Saalix iyo intii rumeysey naxariis ka ahaatay Xaggayaga oo (Waxaanu ka badbaadinnay) dulligii Maalintaas. Hubaal, Rabbigaa, waa Awood Badanaha, Adkaadaha sare ah.

# 1540

Oo Qeylo weyn (qarax daran) baa qabtay[^16] kuwii ahaa gar ma qaatayaasha, markaasay noqdeen baqti af gambi u yaal guryahooda.

[^16]: Waxaa durba lagu ciqaabay qarax aad weyn ee ka yimid xagga samada oo mar gilgilay oo cidhib tiray sida inaysanba horay u jirin.

# 1541

Sidii inaysan weligoodba ku dhex negaan daarahooda. Haddaba hubaal, Thamuud waxay rumeyn diideen Rabbigood. Ee ha fogaadaan Thamuud.

# 1542

Oo xaqiiq Rusushayadii waxay ula yimaadeen Ibraahiim war san oo farxad leh. Waxay yidhaadeen: Salaam (nabad ahow). Wuxuu ku jawaabay, Salaam ( nabad ahaada) oo wuxuu si degdeg ah sooryo ugu keenay weyl shiilan.

# 1543

Markiise uu arkay in aanay gacmahooda u soo fidin xaggeeda, wuu qoonsaday oo ka gashay cabsi xaggooda[^17]. Waxay ku yidhaahdeen: Ha cabsan, hubaal waxaa naloo soo diray reer Luud.

[^17]: Caado ahaan, haddii uu qofka martida ah diido in la sooro oo wax cuno, macnaheedu waxaa weeye wuxuu damacsan yahay xumaan xagga martigeliyahiisa ama la doonayaa dhibaato.

# 1544

Marwadiisuna waxay taagnayd (halkaa), markaasay qososhay[^18], markaas waxaan ugu bushaareynay Isxaaq, gadaashina (wiil wiilki) Yacquub.

[^18]: Ku farxid warka san ee ku imaanshaha ciqaab dadka xun ee beeniyey Nabi Luud ayna u dheer yihiin falal kale oo aad u xun.

# 1545

Waxay tidhi: Ma waxaan wiil dhali anigoo habar duqowday ah, oo kani ninkay- gu yahay oday aad u gaboobay? Hubaal Arrinkani xaqiiq waa wax la yaab leh.

# 1546

Waxay yidhaahdeen: Ma waxaad la yaabeysaa Amarka Ilaahay? Naxariista Ilaahay iyo Barakooyinkiisa korkiinna ha ahaadaan reer (Ibraahiimow). Hubaal, Waa Ammaanle, aad u Sharaf Badan.

# 1547

Ee Markay baqdintii ka tagtay Ibraahiim, oo war san oo farxad leh u yimid, wuxuu billaabay inoo nagala doodo arrinta qolodii Luud.

# 1548

Hubaal Ibraahiim xaqiiq waa dulbadane, qalbi jilicsan[^19], u noqosho badan (Allaah).

[^19]: Taah iyo oohin badan marka uu Allaah baryaya, u murugood badan dadka, aad uga cabsada Ilaahay.

# 1549

Ibraahiimow! Iska daa warkani. Waxaa runtii yimid Amarka Rabbigaa inuu fulo. Oo hubaal iyaga waa inuu u yimaado cadaab aan dib loo celin kareyn.

# 1550

Oo markay Rusushayadii u yimaadeen Luud. Wuu ka walbahaaray[^20] oo wuxuu waayey xoog uu ku difaaco oo yidhi: Kani waa Maalin daran.

[^20]: Wuxuu dareemay Nabigii Ilaahay ee Luud welwel iyo walbahaar markii ay yimaadeen Rusushaa Ilaahay, waayo waxay ku yimadeen qaab iyo muuqaal niman dhallinyaro ah oo aad u qurux badan, waxayna jeclaayeen qoonkii Luud dhallinyarada sidaa u qurxoon oo ku sameyn jireen falxumo. Markaasuu Luud ka welwelay taasi oo dareemay inuusan awoodin inuu difaaco haddii ay ku soo xadgudbaan qoomkiisa nimankaa dhallinyarada ah..Nabi Luud wuxuu u cabsaday bed qabidda iyo sharafta martidiisa.

# 1551

Oo tolkiisii baa u yimid (sida in) la soo dedejiyey xaggiisa, iyagoo horeyba u sameyn jirey falal xun[^21]. wuxuu yidhi: Tolkayow! Kuwani waa gabdhahaygii[^22], iyagaa idiinka daahirsan ee ka dhowrsada (Ciqaabka) Ilaahay oo ha igu dulleynina martiday. Miyaanu idinku jirin nin toosan?

[^21]: Waa tilmaam dhaqankooda xumaa ee ahaa fuulidda ragga.

[^22]: Wuxuu ula jeedaa dumarka qoonkiisa ee guur doonka ah.

# 1552

Waxay yidhaahdeen: Xaqiiq waad ogtahay inaanaan ku laheyn wax xaq ah gabdhahaaga, oo hubaal adigu xaqiiq waad ogsoon tahay waxa aanu rabno.

# 1553

Wuxuu yidhi: Hahe! Ma aan lahaado xoog aan idinku caabbiyo, ama meel aan u ciirsadoo tiir adag leh.

# 1554

Waxay yidhaahdeen: Luudoow! Waxaanu innagu nahay Rusushii Rabbigaa! Sinnaba kuuma soo gaari doonaan, ee la guuree ehelkaaga qayb ka mid ah habeenka, oo yuusan midkiinna dib u soo jeesan marwadaada maahee, hubaal wax kastoo ku dhaca iyaga, baa iyadana ku dhici doona, hubaal ballankoodu waa subaxa hore, miyuusan subaxu dhoweyn?

# 1555

Haddaba markii uu Amarkayagii yimid, Waxaan u rognay af gambi oo korkoodii hoos marinnay, oo Waxaanu roob kaga dhignay dhagxayo dhoobo shidan ah oo is daba jooga.

# 1556

La soo calaamadiyey (ciqaab darteed) Rabbigaa agti, oo ma aha wax ka fog xuma falayaasha.

# 1557

Oo xagga Madyan (Waxaan u dirnay) walaalkood Shucayb. Wuxuu yidhi: Tolkayow! Caabuda Allaah Keliya, ma lihidin Ilaah kale ( oo xaq ah) aan aheyn Isaga, oo ha dhimina beegga iyo miisaanka, hubaal waxaan anigu idinku arkaa barwaqo; oo hubaal waxaan idiinka cabsi qabaa Cadaab Maalin wax koobeysa.

# 1558

Oo tolkayow! Oofiya beegga iyo miisaanka si caddaalad ah, oo ha ka duudsinnina dadka waxyaalahooda, oo ha ku bi'innina dhulka fasaadkaad faleysaan.

# 1559

Waxa ku baaqiga ah Allaah agtiisa ayaa idiin roon haddii aad tihiin mu’miniin, oo anigu idiin ma ahi kormeere.

# 1560

Waxay yidhaahdeen: Shucaybow! Ma waxay salaadahaadu ku amraan inaan ka tagno waxay caabudaan aabbayaashayo, ama inaanu ku falno maalkayaga waxaan doonno? Hubaal adigu waxaad tahay dul badanaha wax garadka ah[^23].

[^23]: Qowlkoodaasi waa ku digasho iyo ku jeesjees Nabigii Ilaahay Shucayb c.s Waana sifad loola jeeda si taasi ka duwan oo caksigeeda ah.

# 1561

Wuxuu yidhi: Tolkayow! Ma u fiirsateen, haddii aan ka heysto Xujo Cad xagga Rabbigay, oo I siiyey risiq wanaagsan oo Xaggiisa ah. Oo anigu ma rabo inaan idiin daba maro falidda waxa aan idinka reebo. Ma rabo waxna aan ahayn wax wanaajin intaan karo oo awooddeyda ah. Oo ma jiro axad aan ahayn Allaah oo I waafajin kara talada toosan. Isaga baan isku halleeyaa oo Xaggiisa ayaan goor waliba u soo laabtaa.

# 1562

Oo Tolkayow! Yaysan idiin soo jiidin colaaddaad ii qabtaan dambi fal sidaa darteed uu idinku dhaco wax la mid ah wixii ku dhacay qolodii Nuux ama qolodii Huud ama qolodii Saalix, oo qolodii Luud ma aha wax idinka fog.

# 1563

Oo weydiista dambi dhaaf Rabbigiin markaas u soo laabta Isaga. hubaal, Rabbigay waa Naxariis Badane, Gacal ah.

# 1564

Waxay yidhaahdeen: Shucaybow! Fahmi mayno in badan oo waxa aad leedahay ah, oo hubaal waxaan kuu aragnaa mid daciif ah dhexdayada. Oo haddii aannu kugu xaq dhowreyn tolkaa dhagax tuur baan kugu dili lahayn, oo ma tihid mid naga guuleysan kara.

# 1565

Wuxuu yidhi: Tolkayow! Ma reerka aan ka dhashay baa idin kala darajo roonaaday Allaah? Oo aad halmaamtaan sida waxa aad tuurtaan dhabarrkiinna gadaashiis; hubaal Rabbigay waa koobaa waxa aad fashaan.

# 1566

Oo tolkayow! U camal fasha sida karaankiinna ah, Anigu sidoo kale waan camal falanayaa. Waad ogaan doontaan waa kee kan ay ku iman cadaab dulleysa, oo waa kee kaasi ah beenale, oo dhugta, aniguna sidoo kale waan idinla dhugane (sugayaa natiijada).

# 1567

Oo markuu Amarkayagii yimid inuu fulo, Waxaan ku badbaadinnay Shucayb iyo intii la rumeysey Naxariis ka ahaatay Xaggayaga. oo qeylo weyn (qarax daran) baa qabtay kuwii ahaa gar ma qaatayaasha, markaasay noqdeen baqti af gambi u dhex yaal guryahooda.

# 1568

Sidii inayan weligoodba ku noolaan halkaa. Ee ha fogaadaan Madyan sidii ay u fogaadeenba Thamuud.

# 1569

Oo xaqiiq Waxaan ula soo dirnay Muusaa Aayadahayagii iyo Xujo Cad.

# 1570

Xagga Fircoon iyo xildhibaannadi, waxayse raaceen amarkii Fircoon, oo amarka Fircoon ma aheyn mid toosan.

# 1571

Wuxuu hor kici tolkiisa Maalinta Qiyaamaha, oo keeni hoos xagga Naarta, oo xumaa halka iyaga la keenayo.

# 1572

Oo waxaa lagu raacshay Nacalad (duni) tani gudaheeda[^24], oo Maalinta Qiyaamaha, xumaa waxa loo kordhin doono (oo Cadho Alle iyo Cadaab ah).

[^24]: Waa lacnad ku raaceysa adduun iyo aakhiro labada daaroodba.

# 1573

Arrinkani waa xaalka (aayihii) magaalooyinka aan kaaga sheekeyno; waxaa ka mid ah kuwo taagan iyo kuwo (kale) oo la halaagay.

# 1574

Oo ma aanu ku gardarroon, laakiinse iyaga baa waxay ku gardarroodeen nafahooda. Markaa waxna uma tarin ilaahyadoodii Allaah sokadi ay baryi jireen, markuu Amarka Rabbigaa u yimid inuu fulo, oo uma ay kordhin waxaan aheyn baabbba’a.

# 1575

Oo waa sidaas oo kale qabashada Rabbigaa marka uu qabto magaalooyinka iyagoo gar ma qaatayaal ah, hubaal, Qaba-shadiisu waa mid xanuun badan oo daran.

# 1576

Hubaal waxaa arrinkani ugu jira xaqiiq calaamad ciddii ka cabsata Cadaabka Aakhirada, kani waa Maalin dadka la soo kulmin iyagoo dhan, oo kani waa Maalin goob joog la ahaan.

# 1577

Oo uma dib dhigno waxaan ahayn muddo tirsan oo hore loo gooyey.

# 1578

Maalinta ay iman nafina ma hadleyso Idankiisa la’aanti, markaasi (qaarkood) waxay ahaan kuwo fajacsan, iyo (kuwo kale) oo aad u faraxsan.

# 1579

Ma kuwaa iyagu fajacsan waxay ku sugnaan Naarta; waxay ku muteysan dhexdeeda cartan iyo hiinraag[^25].

[^25]: Hiinbax iyo hiinraaggooda oo u eg cida dameerka.

# 1580

Iyagoo ku waari doona dhexdeeda inta ay jiraan samooyinka iyo arladu, waxa uu Rabbigaa doono maahee[^26]. hubaal, Rabbigaa waa falaha waxa uu doono.

[^26]: Macnahu wuxuu u dhacayaa inay gaaladu ku waari doonaan Naarta abadkood, halka muslmiinta caasiyaasha ah laga soo saari doono Naarta marka laga gooyo waxay dambi galeen. aakhirana waxaa jira samo iyo arlo ku gaar ah oo ka duwan samooyinka iyo arlada adduunkan.

# 1581

Ma kuwase faraxsan, waxay ku sugnaan Jannada gudaheeda, iyagoo ku dhex waaraya inta ay jiraan samooyinka iyo arlada, waxa uu Rabbigaa doono ma’ahee, deeq aan go’eyn oo daa'in ah.

# 1582

Ee ha ka Shaki qabin waxa ay kuwaanu caabudaan, ma caabudaan waxaan aheyn waxay caabudeen aabbayaashood mar hore, oo hubaal waxaanu dib ugu oofin si dhan saamigooda oo waxba laga dhimeyn.

# 1583

Oo xaqiiq Waxaanu siinnay Muuse Kitaabka (Towraadda), waase la isku khilaafay, oo haddii aysan jirteen Kelmed horay uga dhacday Rabbigaa, arrinku hubaal wuxuu ahaan lahaa mid la gooyay dhexdooda; oo hubaal iyagu waxaaba kaga jira shaki aad u weyn (Qur’aanka).

# 1584

Oo hubaal Rabbigaa wuxuu dhammaan ugu oofin camalladooda si dhan. Hubaal, waxay camal falaan Waa u Xog Ogaal.

# 1585

Ee weligaa hay dhabbaha toosan sida lagu amrayba, (adiga) iyo sidoo kale kuwa la jirkaa u soo laabtay (xagga Allaah), oo ha xadgudbina. hubaal, Waa uu arkaa Waxa aad camal fashaan.

# 1586

Oo ha u liicina kuwa dulmiga fala, si ayan Naari idin taaban, oo ma lihidin Allaah sokadi wax idin difaaca, mana la idiin gargaari doono.

# 1587

Oo oog salaadda, labada dacal ee maalinta iyo saacadaha hore ee habeenka. hubaal, camallada wanaagsan waxay tiraan camallada xun[^27], arrinkani waa u waano kuwa waana qaata[^28] .

[^27]: Mar baa nin wuxuu dhunkaday haweeney ajanabi ka ah. Markaasuu u yimid Nabiga s.c.w. oo u sheegay. Markaasuu Allaah soo dejiyey Aayaddan: «Oo oog salaadda labada dacal ee maalinta, iyo saacado ka mid ah habeenka, xaqiiq, xasanaadka (camallada wanaagsan halkan waxaa loola jeedaa shanta salaadood ee faralka ah) waxay tirtiraan oo meesha ka saaraan falalka xun ( dambiyada yar yar)». (Q 11:114) Ninkii wuxuu weydiiyey Rasuulkii Alle s.c.w.: Ma aniga oo keliya baa tani iska leh? Nabigu s..c.w wuxuu yidhi: Waxaa leh ummadeyda intii I raacday oo idil. (W.w. Al-Bukhaari)

[^28]: Nabigu s.c.w. wuxuu yidhi: “Ka cabso Allaah meel kasta oo aad joogtid, oo raaci xumaanta samaan kaa tirtirta, oo kula soco dadka dabeecad wanaagsan. W.w.At-Tirmidi

# 1588

Oo sabar; hubaal, Allaah ma dayaco ajarka sama falayaasha.

# 1589

Maxaase looga dhex waayey qaaruumihii idinka horreeyay, dad leh garasho, oo ka reeba Fasahaadka dhulka dhexdiisa wax yar mooyee oo ka mid ahaa kuwii aan ka badbaaddinnay dhexdooda? Oo kuwii dulmiga falay waxay daba galeen wixii loogu raaxeeyey, oo waxay ahaayeen dambiilayaal.

# 1590

Oo kama suurowdo Rabbigaa inuu u halaago magaalooyinka gardarro iyagoo ay dadkoodu u dhaqmaan si wanaagsan.

# 1591

Oo haddii uu doono Rabbigaa, wuxuu hubaal ka dhigi lahaa dadka ummad keliya,mase dayn doonan inay iskhilaafaan.

# 1592

Mid uu Rabbigaa u Naxariisto maahee, oo arrinkani (towxiidka) awgi buu U abuuray iyaga. Oo Kelmedda Rabbigaa waa mid la oofiyo: Hubaal, Waxaan ka wada buuxin Naar jinka iyo dadka iyagoo dhammi (kuwooda i caasiya).

# 1593

Oo dhammaan waxaanu kuu soo tebinno oo ku saabsan wararka Rususha waa si aan ugu xoojinno qalbigaaga. Oo waxaa kuugu yimid (suuradda) tani dhexdeeda Xaq, iyo wacdi iyo waanada mu’miniinta.

# 1594

Oo ku dheh kuwa aan rumaysnayn: U camal fasha sidiinnaas ee dowga idinla ah, hubaal innaguna sidoo kale waanu camal falaneynaa.

# 1595

oo suga (cidhibta arrinkiinna), innaguna (sidoo kale) waanu sugaynaa.

# 1596

Oo Allaah baa iska leh waxa aan Muuqan ee jira samooyinka iyo arlada, oo Xaggiisa baa loo celiyaa arrinka oo dhan. Ee caabud Isaga oo Keliya oo isku hallee. Oo Rabbigaa ma aha mid moog waxa aad fashaan.

# 1597

Alif Laam Raa[^1].
Kuwakani waa Aayaadka Kitaabka (Qur’aanka) ee iska cad.

[^1]: Eeg sharaxa Suuraddda 2 Al-Baqara: Aayadda 1.

# 1598

Hubaal Annaga baa soo dejinnay Qur’aan Carabi ah si aad u fahantaan[^2].

[^2]: Allaah Qur’aanka wuxuu ku soo dejiyey afka u sharaf badan afafka, af Carabi, Nabiga ugu sharaf badan anbiyada,Nabi Muxammad, waxaa ka soo gaaarsiiyey xagga Allaah Malagga ugu sharaf badan malaa’igta, malag Jabriil, meesha ugu sharaf badan meelaha waa lagu soo dejiyey (Makkah), bisha ugu sharaf badan bilahana (bisha Ramadaan) waa la soo dejiyey, waana Kitaabka u sharaf badan Kutubta uu soo dejiyey Allaah. Sidaas buu dhan walba kaamil uga yahay Qur’aanku.

# 1599

Annaga ayaa kaaga sheekeeneyna sheekooyinka midda u wanaagsan, ee aanu kuugu waxyoonno Qur'aankan, inkastoo kan ka hor, aad aheyd hubaal mid ka mid ah kuwa aan u war heyn.

# 1600

Waa tii uu Yuusuf ku yidhi aabbihii: Aabbow! Hubaal waxaan arkay kow iyo toban xiddigood iyo qorraxda iyo dayaxa, waxaan arkay iyagoo ii sujuudsan (rukuuc salaan ah madaxa hoos loo dhigi).

# 1601

Wuxuu yidhi: Wiilkaygiiyow! Ha uga sheekeyn riyadaada walaalahaa, si aanay kuugu dhigin shir qool iyo dabin kaa dhan ah: hubaal Shaydaanku wuxuu u yahay aadmiga cadow iska cad.

# 1602

Oo sidaas buu kuu dooran Rabbigaa oo uu ku bari fasirka riyooyinka oo uu kuu dhammeystiri Nicmaddiisa adiga iyo reer Yacquub, sidii uu ugu dhammeystirayba horey aabbayaashaa Ibraahiim iyo Isxaaq. Hubaal Rabbigaa waa wax kasta Oge, Xakiim ah (odhaah iyo fal san).

# 1603

Run ahaan Yuusuf iyo walaalihii, waxaa ugu sugan calaamooyin warsadayaasha.

# 1604

Waa tii ay yidhaahdeen: Xaqiiq Yuusuf iyo walaalki[^3] baa ku weyn uuna naga jecel yahay aabbaheen, innagoo ah kulan ka xoog iyo tiro badan ( ah). Hubaal aabbaheen xaqiiq wuxuu ku sugan yahay baadi caddaan ah.

[^3]: Binyaamiin, oo ay isku hooyo ahaayeen Yuusuf c.s. Tiro badan waxay ahaayeen toban.

# 1605

Dila Yuusuf ama ku tuura alro (uun), si uu idiinku gaar noqdo Wejiga Aabbahiin, oo taasi ka dambow aad noqotaan dad wanaagsan.

# 1606

Hadlaa ka mid ah (Judah) baa wuxuu yidhi: Ha dilina Yusuuf ee ku tuura ceel salkiis, haddii ay tahay inaad fashaan, si ay qaar ka mid ah socotoda safar dheer ku jira u soo qaataan.

# 1607

Waxay yidhaahdeen: Aabbow! Maxaa kuugu wacan oo aad noogu aamini weydey Yusuuf? Oo hubaal waxaanu innagu u nahay run ahaan daacad wanaag la doona.

# 1608

Nala dir isaga berri si uu u soo miro mireysto oo dheelo, oo hubaal innagu xaqiiq waanu ilaalin oo gaar ka heyn.

# 1609

(Yacquub) wuxuu yidhi: Hubaal Waa i murugo gelisaa inaad la tagtaan. Oo waxaan ka cabsi qabaa inay yey cunto idinkoo mooggan.

# 1610

Waxay yidhaahdeen: Hubaal haddii ay yey cunto innagoo waliba ah kulan (xoog leh  ah), markaa hubaal, waa inaanu ahaanno xaqiiq khasaaro u joog.

# 1611

Markii ay la tageen oo ay ku heeshii-yeen iyagoo dhammi inay dhigaan gunta ceel salki. Oo Waxaan u waxyoonnay: Waxaad hubaal(maalin uun) u sheegi doon- taa arrinkani iyagoo aan dareensaneyn.

# 1612

Oo waxay u yimaadeen aabbahood habeen goor fiid ah iyagoo ooyaya.

# 1613

Waxay yidhaahdeen: Aabbow! Hubaal Waanu baxnay innagoo tartamayna, oo kaga tagnay Yuusuf Alaabtayada agteed, markaas bay yey cuntay oo adigu nama ru- maysanaysid walow aan run sheegayno.

# 1614

Oo waxay keeneen shaarkiisii oo leh dhiig been ah[^4]. (Yacquub) wuxuu yidhi: Mayee, nafahiinna baa idiinka yeeshay arrinkan wax sahlan oo yar. Sabarkaase wanaagsan. Oo Allaah waa Kan laga kaalmeysto waxa aad tilmaameysaan.

[^4]: Waxay ku bi’iyeen shaarkii Yuusuf dhiiggii ri’da ay qasheen, waxayse hilmaameen inay jeexjeexaan shaarka, sidaas oo ay ku shaki geliyeen aabbahood.

# 1615

Oo halkaa waxaa yimid socoto, oo waxay direen biyo dhaamiyahoodii, oo wuxuu hoos ugu sii daayey wadaantiisii. Wuxuu yidhi: Waa war san oo farxad leh! kani waa kuray yar; oo way qarsadeen badeeco ahaan Oo Allaah waa u Ogaa waxa ay faleen.

# 1616

Oo waxay siisteen qiimo yar - dhowr qadaadiic oo fiddo ah, oo waxay muujiyeen inaysan rabitaan u heyn isaga.

# 1617

Oo kii reer Masar ahaa[^5] ee gatay isaga wuxuu ku yidhi marwadiisii: Sii hoy sharaf leh, waa intaasoo uu na anfaco ama ka dhiganno wiil. Oo sidaas baan ugu awood siinnay Yuusuf arlada, iyo inaan barno fasirka dhacdooyinka (iyo riyooyinka). Oo Allaah waa ku guuleystaa arrinkiisa, laakiinse dadku badankiisu ma oga.

[^5]: Nin reer Masar ah oo wasiirka koowaad ah ayaa iibsaday Yuusuf addoon ahaan, magaca wasiirkaa sida caanka waa Qadfiir (ama Potiphar) oo loogu yeero darajo ahaan Al-Caziiz. Kutubta tafsiirka qaarkood waxay ku sheegaan magaca xaaskiisa “Raayil” qaar kalena Zuleekha, ama zuleyka laakiin waa werinno aan sugneyn.

# 1618

Oo marka uu tabar galay oo gaaray xoogsigiisa, waxaan siinnay Xikmad iyo aqoon, oo sidaas baan ku abaal marinnaa sama falayaasha.

# 1619

Oo tii uu gurigeedii joogay baa doontay inay u soo jiiddo xumaan (zino), oo waxay aad u xidhay albaabbadii oo tidhi: Ii kaalay, Wuxuu yidhi: Allaah baan magan galay. Hubaal Rabbigay wuxuu wanaajiyey hoygeyga. Hubaal geflowyada ma guuleystaan.

# 1620

Oo runtii way isu diyaarisay oo goosatay (inay u soo jiiddo falka xunee zinada), isaguna wuu u liici lahaa[^6], haddii uusan arki lahayn Xujada cad ee Rabbigi. Sidaas (waxay ahayd) si aan uga duwno xumaanta iyo falxumada. Hubaal wuxuu ka mid ahaa addoomahayaga daacadda ah.

[^6]: Aayaddani ma muujineyso oo lagama qaadanayo in Yuusuf c.s. ku hammiyey inuu xume la falo haweentan, laakiinse waxaan shaki ku jirin in haddii uusan Allaah ka xafidin fidnadan weyn, uu ku dhici lahaa denbigaa foosha xun.

# 1621

Oo waxay labaduba u degdegeen albaabka, oo waxay ka jeexday shaarkiisa xagga dambe (isagoo ka cararaya denbi), oo waxay kula kulmeen ninkeedii albaabka. Waxay tidhi: Muxuu yahay ciqaabka kan la doona xumaan xaaskaaga, aan aheyn in la xabbiso ama la marsiiyo cadaab xanuun badan?

# 1622

Wuxuu yidhi: Iyada baa doontay inay ii soo jiiddo xumaan (zino); oo markhaati ka mid ah ehelkeeda baa ka marag kacay: Haddii shaarkiisa laga jeexay dhinaca hore, run bay sheegeysaa, oo isagu wuxuu ka mid yahay beenalayaasha.

# 1623

Haddiise shaarkiisa laga jeexay dhinaca dambe, been bay sheegeysaa, oo isagu wuxuu ka mid yahay runlowyada.

# 1624

Markaasuu markuu arkay shaarkiisa oo ka jeexan gadaal, wuxuu yidhi: Hubaal waa dhagartiinna idinka dumarka ah, hubaal dhagartiinnu waa ay weyn tahay.

# 1625

Yuusufow! Iskaga jeedso waxakan[^7] oo (xaaskaygaay) u weydiiso cafis danbigaaga. Hubaal waxaad ka mid tahay kuwa gafaye.

[^7]: Waa qari arrinkan oo ka soo qaad waxaan dhicin.

# 1626

Oo haween ku sugan magaalada waxay yidhaahdeen: Marwadii wasiirka waxay dooneysaa inay u soo jiiddo xumaan wiilka yar ee addoonkeeda ah, hubaal waxay u qaadday jaceyl qoto dheer, waxaan xaqiiq u aragnaa inay ku sugan tahay gef muuqda.

# 1627

Haddaba markay maqashay hadalkooda xanta ah bay u cid dirtay oo u diyaarisay marti qaad wanaagsan; oo siisay mid walba oo ka mid ah middi, oo (ku) tidhi (Yuusuf): U soo bax. Markaasay markay arkeen aad u weyneysteen, oo iska gooyeen gacmahoodii (iyagoo la cajabsan). oo yidhaahdeen; Allaah baa ka hufan (nuqsaan)[^8] Kani maba aha qof caadi ah! Kani ma aha waxaan aheyn malag sharaf leh.

[^8]: Allaah ee awood u leh inuu abuuro quruxdan oo kale.

# 1628

Waxay tidhi: Kani waa kii aad igu eedayseen, oo xaqiiq aniga baa doonay inaan soo jiito, wuuse is dhowray, oo haddii uusan falin waxa aan amrayo, waxaa hubaal la dhigi xabsiga, oo wuxuu hubaal ka mid noqon kuwa la liido.

# 1629

Wuxuu yidhi: Rabbiyow! xabbiska baan ka jeclahay waxa ay iigu yeeraan. Oo haddii aad Adigu iga weecin dhagartooda, waan u janjeersan oo ka mid noqon jaahiliinta.

# 1630

Markaas buu Rabbigi ka aqbalay baryadiisa oo ka weeciyey dhagartooda, hubaal waa Isaga (Alle) Wax kasta Maqlaha, Wax kasta Ogsoon.

# 1631

Dabeeto waxaa u muuqday kaddib markay arkeen[^9] caddeymaha inay xidhaan ilaa muddo[^10].

[^9]: Caddeymaha muujinaya inuusan eed lahayn.

[^10]: Ilaa fadeexadaa la illaabo.

# 1632

Oo waxaa la galay xabsiga labo nin oo dhallinyaro ah, midkood baa wuxuu yidhi: Waxaan is arkay anigoo miiraya khamro. Oo kii kale wuxuu yidhi: Aniguna waxaan is arkay anigoo ku sida madaxeyaga korkiisa kibis ay shimbiruhu wax ka cunayeen. Noo sheeg fasirkeeda. Hubaal waxaan kuu aragnaa inaad ka mid tahay sama falayaasha.

# 1633

Wuxuu yidhi: Ma jirto halkaa cunto idiinku imaan oo la idinku irsaaqo, oo aanan idiin sheegi doonin labadiinna fasirkeeda ka hor inta aysan idiin imaan. kani waa wax ka mid ah waxa Rabbigay i baray. Hubaal waxaan anigu iskaga tagay diinta qolo aan rumaysnayn Allaah oo iyagu ah kuwa beeniya Aakhirada.

# 1634

Oo waxaan raacaa (Islaamka) diinta Aabbayaashay Ibraahiim, Isxaaq iyo Yacquub; naguma habboona inaan waxna u shariig yeelno Allaah waxay ahaadaanba. Arrinkani waa Fadliga Ilaahay noo galay innaga iyo dadkaba, laakiinse dadka badankiisu ma mahad naqaan.

# 1635

Labadayda saaxiib ee xabsigow! Ma rabbiyo kala duwan baa fiican mise Allaah Waaxidka , Awoodda sare leh.

# 1636

Ma aad caabuddaan Sokadi waxaan aheyn (sanammo aad) magacyo u bixiseen idinka iyo aabbayaashiin oo uusan Allaah u soo dejin wax Xujo ah[^11]. Xukunka ma leh waxaan aheyn Allaah. Wuxuu amray inaydaan caabudin waxaan aheyn Isaga Keligii. Arrinkani baa ah diinta toosan, laakiinse dadka badankiisu ma oga.

[^11]: Waxyaalaha baadilka ah ee la caabudo aad ku magacowdeen ilaahyo.

# 1637

Labadayda Saaxiib ee xabsigow[^12]! Ma midkiin, wuxuu u shubi mudanahiisa khamri uu cabbo, ma midka kalese, waa la deldeli, markaas shimbiruhu waxay wax ka cuni madaxiisa. Arrinka waa loo xukumay la xidhiidha waxa aad iga wareysateen.

[^12]: Waxaa la sheegay inay dhallinyaradaa ahaayeen labo khaadum oo u shaqeeya boqorka, midkood wuxuu u qaddimi jirey sharaab boqorka, kan kalena wuxuu u sameyn jirey roodhiga.

# 1638

Oo wuxuu ku yidhi midkoodii uu ogaaday inuu badbaadayo: Igu xus mudanahaaga agtiisa; ha yeeshee Shaydaan baa halmaansiiyey inuu u xuso mudanahiis, markaas buu ku sii jiray (Yuusuf) xabsiga dhowr sannadood.

# 1639

Oo Boqorkii wuxuu yidhi: Hubaal waxaan arkay toddoba sac oo buur-buuran, oo ay toddobo caato ah cunayaan, iyo toddobo sabuul oo cagaar ah qoyan, iyo (toddobo) kale oo qallalan. ee mudanayaalow! Ii caddeeya fasirka riyadayda, haddii aad fasiri kartaan riyooyinka.

# 1640

Waxay yidhaahdeen: Waa riyooyin qarow isku qasan ah, oo innagu ma naqaanno fasirka riyooyinka.

# 1641

Oo mid ka mid ah labadii (maxbuus) kii isagu badbaaday oo xusuustay muddo dheer kaddib baa yidhi: Aniga baa idiin sheegi fasarka riyadaase ee i dira.

# 1642

Yuusuf, run badanow! Noo caddee fasirka riyada ah toddoba sac oo buur-buuran oo ay toddobo caato ahi cunayaan, iyo toddobo sabuul oo cagaar ah qoyan iyo (toddobo) kale oo qallalan si aan ugu laabto dadka si ay u ogaadaan.

# 1643

(Yuusuf) wuxuu yidhi: Waxaad wax beeran toddobo sano oo xiriir ah ee waxaad goosataan u daaya sabuulkiisa wax yar maahee oo ka mid ah intaad cuni.

# 1644

Markaas waxaa imaan intaas kaddib toddobo (sannadood) oo dar-daran, oo aad cuni waxa aad horay u dhigateen wax yar maahee oo ka mid ah wixii aad kaydsateen

# 1645

Markaas waxaa imaan intaas kaddib sano ay dadku heli roob oo ay dhexdi miiran doonaan (cinabyo).

# 1646

Oo boqorkii wuxuu yidhi: Ii keena isaga. Markaasuu markuu farriin sidihii u yimid, wuxuu yidhi: U noqo mudanahaaga oo weydii isaga waa maxay xaalka haweenkii iska gooyey gacmahooda? Hubaal, Rabbigay waa ogsoon yahay dhagartooda.

# 1647

Wuxuu yidhi: Muxuu ahaa arrinkiinnu markaad doonteen inaad u soo jiiddaan xumaan Yuusuf? Waxay yidhaahdeen: Allaah baa ka hufan (nuqsaan)! Kuma aanu ogin wax xumaan ah xaggiisa[^13]. Oo marwadii wasiirka waxay tidhi: Hataan xaqu waa cad yahay, aniga baa doonay inaan u soo jiido xumaan, oo wuxuu isagu xaqiiq ka mid yahay run sheegayaasha.

[^13]: Waxaa la weydiiyey ra’yiga ay ka qabaan Yuusuf inay saameysay fidnadii iyo in kale oo doonistoodii ka yeelay, waxayna u sheegeen inuu ka fog yahay xumaan. Waxayna ammaaneen Allaah Ee awood u leh inuu abuuro dabeecaddaas sare ee daahirka ah.

# 1648

Sidani waa inuu ogaado inaanan ku khiyaanin maqnaashihii iyo inuusan Allaah toosinin dhagarta khaa’iniinta.

# 1649

Oo ma eed tirayo nafteyda[^14], hubaal naftu xaqiiq waa xume amarto, mid uu Rabbigay u naxariisto maahee. hubaal Rabbigay waa Dambi Dhaaf Badane, Naxariis Badan.

[^14]: Inkastoo ibnu Kathiir uu u nisbeeyo ereyada aayadaha 52-53 xaaskii Al- Caziiz. Mufasiriin kale waxay qabeen inuu ku hadlay ereyadaa Yuusuf, isagoo dalbayey In la baaro arrinta, oo qiraya naxariista uu Ilaahay u galay.

# 1650

Oo boqorkii wuxuu yidhi: Ii keena isaga, waxaan u dooran nafteyda. Markaasuu markuu la hadlay, wuxuu yidhi: Hubaal waxaad ku tahay agtayada maanta sharafle, la aamino.

# 1651

(Yuusuf) wuxuu yidhi: Iiga dhig (mas’uul) khasnadaha arlada. Hubaal waxaan anigu ahay xafide aamin ah, aqoon leh.

# 1652

Sidaas baan ugu siinnay Yuusuf awood dhan arlada, wuxuu ku hantay maamul dhan dhexdeeda meesha uu doonoba. Waxaan ku galladeysannaa Naxariistayada cidda aan doonno, oo ma dayacno abaalka sama falayaasha.

# 1653

Oo xaqiiq abaalka Aakhirada baa aad ugu sii khayr badan kuwa (Xaqa) rumeysan ee ka dhowrsasda (xumaha).

# 1654

Oo Yuusuf walaalihiis baa yimid[^15], oo u soo galeen isaga, markaasuu aqoonsaday iyagoon garanayn[^16].

[^15]: Taariikhyahannada waxay sheegeen inay ka dhacday abaar aad u daran Masar iyo nawaaxigeeda. Wuxuuna Nabi Yacquub u tilmaamay Yuusuf walaaladi inay aadaan Madyan oo la kulmaan ragga Masar u haya xilka si ay uga dalbaan raashin.

[^16]: Iyagu ma garan isbeddelka ku dhacay muuqaalkiisa darteed ee sannado soo mareen.

# 1655

Oo markuu qalabeeyey oo siiyey sahaydoodii, wuxuu yidhi: Ii keena walaal aad leedihiin oo xagga aabbihiin ah. Miyeydaan arkayn inaan bixiyo beeg dhan, iyo inaan Anigu u wanaagsnahay inta wax marti gelisa?

# 1656

Haddiise aydaan ii keenin (walaakiin), ma lahaan doontaan beeg (haruur ah) xaggeyga, mana ii soo dhowaaneysaan.

# 1657

Waxay yidhaahdeen: Waxaanu ku dadaaleynaa inaan ka yeelno aabbihi inuu oggolaado, oo waa hubnaa inaan faleyno.

# 1658

Oo wuxuu ku yidhi shaqaalahiisii: U dhex geliya badeecaddoodii rarkooda[^17], si ay u gartaan markay u noqdaan reerkooda, si ay u soo laabtaan.

[^17]: Badi mufasiriinta waxay sheegaan in badeecaddii Yuusuf walaalihi ay u keeneen inay ku beddeshaan raashinka ay aheyd harag, xargo, iyo sandal, iwm.

# 1659

Markaasay markay u laabteen aabbahood, waxay yidhaahdeen: aabbow! Waa naloo diiday wax beeg ah (hadda kaddib). Ee nagu dar walaalkayo[^18], waxaanu soo heli beeg dhan, hubaal innagu xaqiiq waanu ilaalin.

[^18]: Waa Binyaamiin ee la joogay aabbihi Yacquub guriga.

# 1660

(Yacquub) wuxuu yidhi: Ma idinku aamini karaayo waxaan ahayn sidii aan idiinku aaminay walaalki (Yuusuf) awal hore. Allaah baase ah Kan u Wanaagsan ilaaliye, oo Isaga baa u Naxariis Badan inta naxariisata.

# 1661

Oo markay fureen alaabtoodii waxay heleen badeecaddoodii oo loo soo ceshay[^19]. Waxay yidhaahdeen: Aabbow! Maxaan (kaloo) rabi karnaa? Tani waa badeecaddayadii oo naloo soo ceshay, marka waxaan ugu keenni haruur (hor leh) reerkayaga oo waan ilaalin walaalkayo oo soo kororsan rati muggiis oo beeg siyaado ah. Kanu waa beeg sahlan.

[^19]: Waxay u sameeyeen taa siyaasad ahaan inay u celiyaan alaabadoodii oo ugu axsaan falaan, iyo si ay ugu soo laabtaan Masar iyagoo uu la socdo walaalkood Binyaamiin. Binyaamiin waxay isku hooyo iyo aabbe yihiin Yuusuf, hooyadood Raashiil waxay la dhalatay oo ka yareyd liya oo aheyd xaaska weyn ee Yacquub, shareecadooda waxaa ku bannaanaa in la isla guursan karo labo gabdhood oo walaalo ah. Marka Yuusuf iyo walaalki Binyaamiin waxaa dhashay Raashiil, halka liyana ay dhashay tobanka ilmood ee kale ee Yacquub, waxayna ahayd habar yartood. 20.Waa iyaga u fudud ama mid aan ku heli karno si sahlan.

# 1662

Wuxuu yidhi: Idinkuma dari doono sinnaba jeer aad i siisaan ballan adag oo aad ku dhaarataan Magaca Ilaahay, inaad hubaal dib iigu keeni doontaan, iyadoo la idin hareereeyo si dhan maahee, oo markay siiyeen ballankooda, wuxuu yidhi: Allaah baa waxa aanu leennahay u tala saarannay oo la isku halleeyaa.

# 1663

Oo wuxuu yidhi: Wiilashaydow! Ha ka wada gelina (idinkoo dhan) albaab keliya ee ka gala albaabbo kala duwan, waxnana idiinkama tari karo xagga Allaah. Xukunka waxaa iska leh Allaah Keliya. Isaga baan isku halleeyaa ee dhammaan kuwa wax isku halleeya, Allaah ha isku halleeyaan.

# 1664

Oo marka ay uga galeen sidii uu amray aabbahood, waxba ugama tarin innaba ha ahaatee (Qaddarka) Ilaahay, waxayse aheyd oo keliya rabitaan ku jirtay nafta Yacquub oo uu gutay. Oo hubaal wuxuu lahaa cilmi, ee waxa aanu barnay ah, laakiinse dadka badankiisu ma oga.

# 1665

Oo markay u galeen Yuusuf, wuxuu la soo galay qol walaalki oo ku yidhi: Waxaan anigu ahay walaalkaa, ee ha ka murugoon waxa ay falayeen.

# 1666

Oo markuu qalabeeyey oo siiyey raashinkoodii, (qof) baa dhex galiyey koobkii wax lagu beegayey boorsadii walaalki. markaas waxaa dhawaaqay dhawaaqe (leh): Safaryahow! Waxaad hubaal tihiin xaqiiq tuugo.

# 1667

Intay ku soo jeesadeen, bay waxay yidhaahdeen waa maxay waxaa aad weydeen.

# 1668

Waxay yidhaahdeen: Waxaanu weynay koobkii[^21] wax lagu beegayey ee boqorka, kii isagu keenaana wuxuu leeyahay (abaal gud ah) awr muggiis (oo raashin ah); oo Aniga baa ka damiin ah.

[^21]: Weel ka sameysan dahab oo wax lagu beego.

# 1669

Waxay yidhaahdeen: Wallaahi! Waad og tihiin run ahaan inaannu innagu u imaan inaan ku falno fasahaad arlada, oo ma ahin tuugo.

# 1670

Waxay yidhaahdeen: Waa maxay haddaba jazaha arrinkani[^22], haddii aad tihiin beenlowyo?

[^22]: Ciqaabta u dhigan tuugada: Shareecada Yacquub c.s. qofkii wax xada ciqaabtiisu waxay ahayd inuu noqdo addoon lagu adeegto muddo sannad ah.

# 1671

Waxay yidhaahdeen: Jazaha arrinkani[^23] waa in kii boorsadiisa laga dhex helo, loo heysto isaga naf ahaantiisa (addoon ahaan). Sidaas baan ku jaazaynaa dambiilayaasha.

[^23]: Xeerkooda wuxuu dhigayey in tuuggii la qabto uu addoon u noqonayo cidda uu wax ka xaday.

# 1672

Markaasuu wuxuu ka billaabay weelashoodii ka hor weelkii walaalki, markaasuu ka soo bixiyey weelkii walaalki. Sidaas baan wax ugu qorshaynay Yuusuf. Ma ahayn mid bannaan inuu ku qaado walaalki xeerkii boqorka, inuu Allaah doono maahee: Waxaan u qaadnaa kor derejooyin cidda aan doonno, oo waxaa ka sarreeya mid kasta oo cilmi leh, Wax kasta Ogsoonaha (Allaah).

# 1673

Waxay yidhaahdeen: Haddii uu xado, mid la walaal ah baa sameeyey runtii xatooyo waa’ hore: Wuxuuse Yuusuf ku qarsaday naftiisa waxyaalaha uu og yahay[^24], oo uma uu muujin. Wuxuu yidhi: Idinkaa galay shar kan ka daran, oo Allaah baa dhab u ogsoon waxa aad sheegtaan.

[^24]: Uguma uusan jawaabin in isagu qudhiisa ay ka soo xadeen aabbihi.

# 1674

Waxay yidhaahdeen: Mudanayahow[^25]! Wuxuu leeyahay aabbe, oday aad u weyn, ee midkayo u qaado meeshiisa. Hubaal waxaan kuu aragnaa inaad ka mid tahay sama falayaasha.

[^25]: Iyagoo la hadlaya Yuusuf, oo markaas ahaa Caziizka (wasiirka koowaad ee) Masar.

# 1675

Wuxuu yiri: Allaah baan ka magan galay, inaan qaadanno qof aan aheyn midkaan alaabtayada ka hellay agtiisa. (haddii aan sidaas yeello), waxaan markaas innagu nahay kuwo aan caadil ahayn.

# 1676

Markaasay markay ka quusteen isula baxeen faq gaar ah. Koodii u weynaa (Rubiin) baa wuxuu yidhi: Ma waydaan ogeyn in Aabbihiin ballan adag idiinka qaaday Magaca Ilaahay, iyo sida aad horeyba uga gabood fasheen arrinkii Yuusuf? Sidaa awgeed anigu sinnaba kama tegi doona arladan jeer aabbahay ii idmo, ama Allaah xukumo arrinkayga[^26], oo Isaga baa u wanaagsan inta wax Xukunta.

[^26]: Xukun aniga ii dan ah oo la xidhiidha soo deynta Binyaamiin.

# 1677

U laabta Aabbihiin oo dhaha, Aabbow! Hubaal wiilkaagii wax buu xaday, oo ma marag fureyno waxaan aheyn waxa aan ogaannay oo kuma dhowri kareyn ogaal waxa qarsoon ee aan muuqan[^27].

[^27]: Macnaha waa ma aanan ogeyn markii aan wacad kula galnay, inuu wax xadayo oo la qabanayo.

# 1678

Oo ka wareyso (dadka) magaaladii aan joognay iyo safarradii aan la soo noqonnay, oo hubaal run baan sheegeynaa.

# 1679

Wuxuu (Yacquub) yidhi: Mayee, nafahiinna baa idiin fududeysay arrin. Ee samir fiican (baa ila gudboon). Waa intaasoo Allaah (dib) iigu keeni iyagoo dhan. Oo Waa Isaga Wax kasta Ogsoonaha, Falka sanoo Xakiimka ah.

# 1680

Oo wuu ka jeesaday xaggoodii oo yidhi: u walbahaarkaygow Yuusuf! Oo indhahiisu waxay la caddaadeen murugo darteed[^28] oo ahaa mid aad u tiiraanyeysan.

[^28]: Wuxuu beelay araggiisa.

# 1681

Waxay yidhaahdeen: Wallaahi! ma dayn doontid weligaa hadal haynta Yuusuf jeer aad bukaan jiif noqoto ama (jeer) aad ka mid ahaato kuwa halaagsama.

# 1682

Wuxuu yidhi: Waxaan oo keliya u sheeganayaa baahideyda iyo walbahaarkeyga Allaah, oo waxaan ka ogahay xagga Allaah[^29] wax aydaan ogayn.

[^29]: Uma uusan muujin inta ay gaarsiisan tahay ka xumaantiisa ama cadhadiisa waxa uu ku shakiyey ilmahiisa inay faleen, bal wuu iska sabrayey, isagoo isku halleynaya Allaah oo ka doonaya kaalmo.

# 1683

Wiilashaydow! Taga oo soo wareysta arrinka Yuusuf iyo walaalki, oo ha ka quusannina Naxariista Ilaahay. Hubaal cidina kama quusato Naxariista Ilaahay aan aheyn qoloda aan rumeysnayn.

# 1684

Markaasay markay u soo galeen, waxay yidhaahdeen: Mudanayahow! Dhib baa na taabtay innaga iyo ehelkayagaba, oo waxaanu la nimid badeecad liidata, ee na sii beeg dhan oo wax nagu sadaqeyso. Hubaal, Allaah baa u abaal guda kuwa wax sadaqeysta.

# 1685

Wuxuu yidhi: Ma ogtihiin sidii aad u gasheen Yuusuf iyo walaalkiis idinkoo markaas ahaa jaahiliin?

# 1686

Waxay yidhaahdeen: Ma waxaad adigu xaqiiq tahay Yuusuf? Wuxuu yidhi: Waa aniga Yuusuf, oo kani waa walaalkay. Allaah baa runtii noo nicmeeyey. Hubaal, kii isagu iska dhowra (xume), oo samir yeesha (waa loo abaal gudaa), oo hubaal Allaah ma dayaco abaalka sama falayaasha.

# 1687

Waxay yidhaahdeen: Wallaahi! Waxaa runtii naga kaa doortay Allaah, oo waxaanu innagu hubaal aheyn kuwo gefsan.

# 1688

(Yuusuf) wuxuu yidhi: Ma ahaan doonto korkiinna canaan maanta, Allaah ha idiin dembi dhaafo, oo Isaga baa u Naxariis Badan inta naxariisata.

# 1689

Qaata shaarkaygaan, oo ku tuura wajiga aabbahay, waxaa u soo noqon aragga, oo ii i imaada idinkoo ay idin wehliyaan ehelediinna oo dhan.

# 1690

Oo markii safarkii soo ambabaxay, aabbahood wuxuu yidhi: Hubaal waxaan anigu helayaa caraftii Yuusuf, haddii aydaan igu dhaliileyn inaan isku darsamay[^30].

[^30]: Intii la joogtay, oo ahaa qaar ka mid ah ilmahiisa ama qaraabadiisa kale.

# 1691

Waxay yidhaahdeen: Wallaaahi! Waxaad ku sugan tahay gefkaagii hore.

# 1692

Markaasuu markuu yimid war san sidihii, wuxuu uga tuuray (shaarkii) [^31] wajigiisa, markaasuu u soo noqday araggii; Wuxuu yidhi: Sow idinkuma aan odhan: Waxaan anigu hubaal ka ogahay xagga Allaah wax aydaan idinku ogayn.

[^31]: Kii soo qaaday shaarkii Yuusuf ee ka mid ah walaalihiis.

# 1693

Waxay yidhaahdeen: Aabbahayow! Noo dambi dhaaf dalab, hubaal waxaanu innagu aheyn kuwo gefsan.

# 1694

Wuxuu yidhi: Waxaan idiin weydiin doonaa Rabbigay dambi dhaaf, hubaal, waa Isaga Dambi Dhaaf Badanaha, Naxariista Badan.

# 1695

Markaasay markay u soo galeen Yuusuf, wuxuu soo kaxeeyey waalidki si ay ula degaan oo yidhi: Ku soo gala Masar, haddii Allaah idmo, nabdoonaan.

# 1696

Oo wuxuu kor ugu qaaday labadiisa waalid Carshiga oo waxay hortiisa kula dhaceen sujuud (salaan ahaan[^32]), oo wuxuu yidhi: Aabbow! Kani waa fasirkii riyadaydii hore! Rabbigay wuxuu xaqiiq ka yeelay xaq (run ah). Oo runtii waa i wanaajiyey markuu iga soo saaray xabbiska, oo idinka keenay miyiga, kaddib markuu Shaydaan ku abuuray kala fogaansho dhexdeenna aniga iyo walaalahay. Hubaal, Rabbigay waa u Roonaan iyo daryeel Badan yahay cidduu doono. hubaal waa Isaga wax kasta Ogsoonaha, Falka sanoo Xakiimka ah.

[^32]: Taasi waa salaan xurmo iyo ciseyn ah, ee bannaaneyd ka hor soo diristii Nabi Muxammad s.c.w. U sujuudidda ama rukuuca qof ama shey ama cid aan ahayn Allaah markaa kaddib waa la mamnuucay.

# 1697

Rabbiyow! Run ahaan Waxaad i siisay wax ka mid ah boqortooyada, oo i bartay fasirka dhacdooyinka (iyo riyooyinka); Kan (Keliya) ee Abuurayow samooyinka iyo arlada! Adigaa ah Gargaaraheyga adduunkan gudahi iyo Aakhiradaba ee i oofso anigoo Muslim ah, oo i haleeshii kuwa wanaagsan.

# 1698

Kani waa wax ka mid ah wararka la xiriira waxa qarsoon aan muuqan oo aan kuu waxyoonno. Oo ma aad aheyn mid la jooga iyaga markay go’aansadeen arrinkoodii,iyagoo abaabulayey shirqoollo.

# 1699

Oo dadka badankiisu ma rumeeyaan (Xaqa) si kastoo aad ugu dadaasho.

# 1700

Oo kuma weydiisatid iyaga wax mushaar ah (Qur’aan)kani darti; oo (Qur’aankani) wax kale ma aha aan aheyn waanada Caalamka.

# 1701

Oo badanaa waxa calaamo ku sugan samooyinka iyo arlada ay soo maraan ee haddana ay ka jeedsadaan.

# 1702

Oo badankoodu ma rumeysna Allaah iyagoo wax la wadaajinaya maahee.

# 1703

Ee ma waxay ka yihiin aamin inay u timaaddo Cadaab daran oo xagga Ilaahay ah, mise inay ugu timaaddo Saacadda (Qiyaame) kedis iyagoo aan dareensaneyn.

# 1704

Dheh: Kani (Islaamka) waa jidkayga; Waxaan ugu baaqaa dadka xagga Allaah, Aniga iyo cid kastoo i raacdaba innagoo yaqiinsan oo ku sugan xujo cad. Oo Xurmo oo dhan waxaa iska leh oo Nazahan Allaah, oo anigu ka mid ma ahi mushrikiinta.

# 1705

Oo ma aanu soo dirin hortaa waxaan ahayn rag ka tirsan dadka magaalooyinka kuwaasoo aan u waxyoonnay. Ee ma waysan[^33] haddaba soconin dhulka oo fiirinin sida ay aheyd cidhibta kuwii ka horreeyey? Oo xaqiiq Daarta Aakhiro baa u khayr roon kuwa ka dhowrsada (xumaha). Ee ma waydaan haddaba garowsaneyn?

[^33]: Kuwa beeniya Nabi Muxammad s.c.w.

# 1706

Jeer markay Rusushu quustaan oo yaqiinsadaan in dhab ahaan la beeniyey, markaas ayaa waxaa u yimaada gargaarkayaga, oo aan badbaadinnaa cidda aan doonno, oo lagama celiyo Baaskayaga qoloda Dambiilayaasha ah.

# 1707

Waxaa xaqiiq ugu sugan qisooyinkoo- da cashar ay ku cibrad qaataan wax garadka. Ma aha (Qur’aankani) xadiis la been abuuran karo, laakiinse waa xaqiijin wixii ka horreeyey (oo Kutub Ilaahay ah), iyo caddeynta wax kasta iyo hanuun iyo naxariis qolodii rumaysan.

# 1708

Alif Laam Miim Raa[^1]
Kuwakani waa Aayadaha Kitaabka (Qur’aanka), oo kaa (Waxyigaa) lagaaga soo dejiyey xagga Rabbigaa waa Xaq, laakiinse dadka badankiisu ma rumeysna.

[^1]: Eeg sharaxa SuuraddaAl-Baqara: Aayadda 1.

# 1709

Allaah waa Kan kor u qaaday samooyinka tiirar la’aan aad aragtaan, markaas dul ahaaday Carshiga oo Wuxuu (idiin) layliyey qorraxda iyo dayaxa; mid walbaa ku socdo (marriinkiisa) ilaa waqti go’an, Wuxuu isku dubbiradaa arrimaha, isagoo ka yeela caddaan Aayadaha si aad u yaqiinsataan la kulanka Rabbigiin.

# 1710

Oo Waa Isaga (Alle) Kan fidiyey arlada oo dhigay dhexdiisa buuro sugan iyo wabiyo, oo miro kasta ka dhigay dhexdiisa labo nooc, wuxuu ku daboolaa habeenka maaalinta. Hubaal waxaa arrinkani ugu sugan xaqiiq calaamooyin qolo fekerta.

# 1711

Oo waxaa dhulka ku yaal goobo isbar bar ah iyo beero canab ah iyo haruur iyo geedo timir hal jirid leh urursan iyo kuwo (kale) oo leh jirrdiyo kala tagsan[^2], waxaa laga waraabshaa biyo isku mid ah, oo waxaan kaga sare marinnaa qaarkoodba qaar kale cunidda. hubaal waxaa arrinkani ugu sugan xaqiiq calaamooyin qolo wax fahanta.

[^2]: Mid keliya uu ka soo baxo jirridkii, iyo kuwo halkii jirrid dhowr geed ka soo baxaan.

# 1712

Oo haddii aad adigu la yaabeyso[^3], waxaa haddaba la yaab leh weedhooda:
Ma markaan carro noqonno, ma waxaan markaa ahaan abuur cusub? Kuwan weeye kuwa aan rumeysneyn Rabbigood, oo kuwan waxaa ah silsilado luqmahooda korkood[^4], oo waa iyaga ehlu Naarka, iyagoo ku dhex waari doona.

[^3]: Aad la yaabban tahay kuwaa beeniya Qiyaamaha iyo iska soo bixinta iilka.

[^4]: Silsilado bir ah oo gacamahooda lagu xirxiro iyo luqumahooda.

# 1713

Oo waxay ku weydiistaan inaad u soo dedejiso xumaanta[^5] ka hor samaanta, oo runtii waxaa tagay tusaalooyin (ciqaabeed) hortood. Oo hubaal Rabbigaa waa u dambi dhaaf badan yahay dadka dulmigooda. Oo hubaal Rabbigaa ciqaabkiisu aad buu u Daran yahay.

[^5]: Waxay yidhaahdeen iyagoo ka hor imaanaya Nabiga s.c.w. oo ku jeesjeesaya noo keen ciqaab haddii aad run sheegeyso, halkii ay dalbi lahaayeen naxariista Ilaahay iyo dambi dhaafkiisa.

# 1714

Oo kuwa xaqa diida (oo qariya) waxay yidhaahdaan: Maxaa looga soo dejin waayey calaamo xagga Rabbigi ah? Adigu waxaad tahay oo keliya dige, oo qolo walbaa waxay leeyihiin hanuuniye.

# 1715

Allaah wuu Og yahay waxay dheddig walbaa uurka ku siddo[^6], iyo waxaa ilmo galeennadu nusqaamiyaan iyo waxa ay kororsadaan[^7]. Oo waxay wax walbaa Agtiisa leeyihiin qaddar go’an.

[^6]: Isagoo aqoon dhan u leh oo kaamil ah wax kasta oo ku saabsan ilmahaas uurka ku jira.

[^7]: Dhaafsiisan waqtiga caadiga ee uurka oo ogsoon tirada ilmaha ku jira uurka.

# 1716

Waa Ogsoonaha waxa aan muuqan iyo waxa muuqda, Weynaha, aad u Sarreeya.

# 1717

Waa isugu mid (Alle) kiinna idinka mid ah ee hadalkiisa qarsada iyo kan kor ugu dhawaaqa, iyo kan isku qariyo habeenka iyo (kan) socda dharaar cad.

# 1718

Isagaa darti waxaa jira malaa’ig midkoodba uu ku xigsado kan kale[^8], hortiisa iyo gadaashiisa ah , kuwaasoo ku ilaaaliya Amarka Ilaahay[^9]; hubaal Allaah ma beddelo xaaladda qolo, jeer ay iyagu naf ahaantoodu beddelaan xaaladdooda. Oo marka Allaah la doono qolo xumaan, cidna ma baajin karto, oo ma leh Isaga sokadiis wax u soo gargaari kara.

[^8]: Iyagoo isku beddela moogaaleysi.

[^9]: Waxaa weedhan loo qaadan karaa sidoo kale : kuwaasoo ka ilaaliya wax kasta wixii Allaah u qoray oo qaddaray maahee.

# 1719

Waa Isaga (Alle) Kan idin tusa hillaaca cabsi iyo rajo gelin darteed, iyo (Kan) unka daruuro hogol ah oo biyo riman.

# 1720

Oo onkodku wuxuu ku tasbiixsadaa Xamdigiisa, iyo malaa’igta sidoo kale ka Heybeysigi darteed, oo Wuxuu soo diraa danabyada oo ku dhuftaa cidda uu doono[^10], weliba waxay ka doodaan arrinka Ilaahay Isagoo Awood Badan oo Ciqaabkiisu aad u Daran Yahay.

[^10]: Waa ciqaab ama halaagid dambiyadooda dartood.

# 1721

Isagaa (Alle) mudan Baryada (cibaadada) Xaqa ah. Oo kuwaa ay baryaan Sokadiisa waxba uma ajiibaan, waxayse[^11] ka dhigan yihiin mid hore u soo fidsha gacmahiisa xagga biyo ku jira (ceel salki) si ay u soo gaaraan afkiisa, mase soo gaarayaan, oo ma aha baryada gaaladu waxaan aheyn habaab.

[^11]: Macnaha waxaa weeye in ilaahyada beenta ah ayan marnaba ajiibin baryadooda.

# 1722

Oo wax kasta oo jira samooyinka iyo arlada waxay u sujuudaan (oo u hoggaansan yihiin) Allaah keliya iyagoo oggol ama qasban, iyo hoosaskooda sidoo kale gelin hore iyo gelin dambeba.

# 1723

Dheh: Waa kuma Rabbiga samooyinka iyo arlada? Dheh: Allaah. Dheh: Ma waxaad haddaba yeelataan Sokadi gargaarayaal, kuwaasoo aan u hanan karin wax awood ah ay wax ugu taraan ama wax ku yeelaan nafahooda? Dheh: Miyey siman yihiin kan indhaha la’ iyo kan wax arka? Ama ma sinnanan karaan Mugdiyada iyo Nuurka? Mise waxay la barbar dhigaan Allaah shariigyo abuuray wax la mid ah abuurkiisa[^12], sidaa awgeed uu abuurka (midkood walbaa) ay isku mid ugu muuqdeen ? Dheh: Allaah waa Abuuraha wax waliba. Oo Waa Waaxidka, Awoodda sare leh.

[^12]: Waxaa halkaas laga qaadanayaa in ilaahyadaa ay sheegeen, ayan awood u lahayn inay wax abuuraan, oo aan la barbar dhigi karin Allaah sinnaba.

# 1724

Wuxuu (Alle) ka soo dejiyaa biyo daruuraha, markaas bay togaggu qiyaastood (biyo la) durduraan, oo daadku qaadaa xumbada kor sabbaysa, iyo (sidoo kale macdanta) ay dadku dabka gashaan si ay uga sameystaan waxyaalo ay isku qurxiyaan, ama alaabo (qashin ahoo) xumbada la mid ah, sidaas buu Allaah tusaale ugu kala dhigaa Xaqa iyo Baadilka. Marka ma xumbada iyadu way tagtaa sida waxa aan qiimaha lahayn, waxase u leh nafaca dadku wuxuu ku haraa dhulka. Sidaas buu Allaah u dhigaa tusaalayooyinka.

# 1725

Abaal gudka kuwa ajiiba Baaqa Rabbigood waa Wanaag. Kuwase aan ajiibin haddii ay lahaan lahaayeen waxa yaal dhulka oo dhan oo ay wehliso wax la mid ah waxay xaqiiq u bixin lahaayeen madax furasho. Kuwaasi waxay leeyihiin xisaab daran oo xun, oo hoygoodu waa Naar; oo xumaa gogol ahaan.

# 1726

Ma mid haddaba og in waxa lagaaga soo dejiyey xagga Rabbigaa uu yahay Xaq baa la mid ah mid ka indha la'? Waase oo keliya dadka wax garadka ah kuwa waansami doona.

# 1727

Kuwa oofiya axdiga Ilaahay, oo aan ka bixin ballanka.

# 1728

Iyo kuwa xidhiidhiya waxa uu Allaah amray in la xidhiidhiyo[^13], oo ka haybaysta Rabbigood, oo ka cabsada Xisaabta Daran.

[^13]: Waa in aad loo ilaaliyo xiriirka qaraabada oo lagu dadaalo wanaajintooda. Nabigu s.c.w. wuxuu yidhi: “Ma galo Jannada qof qaraabo goys ah”.

# 1729

Iyo kuwa sabra oo sugnaada, iyagoo doonaya Wajiga Rabbigood, oo ooga salaadda, oo bixiya ( si wanaagsan) wax ka mid ah waxa aan ku irzaaqnay qarsoodi iyo caddaanba, oo kala hortaga xumaanta samaan, kuwaasi waxay leeyihiin cidhib wanaagsan Daarta Aakhiro.

# 1730

Beeraha negaadiga oo ay galayaan la jirka kuwa samaha fala ee ka mid ah aabbayaashood iyo afooyinkood iyo ubadkoodaba: oo Malaa’igtu waxay uga soo geli albaab walba (iyagoo leh):

# 1731

Nabad korkiinna ha ahaato samirka aad yeelateen iyo sugnaashadiinna darteed. wanaagsanaa Daartaa (Jannada) ee dambe.

# 1732

Kuwase jebiya axdiga Ilaahay, kaddib adkayntiisa, oo gooya waxa uu Allaah amray in la xidhiidhiyo, oo ku sameeya fasahaad arlada, kuwaas, dushooda waxaa ahaan Nacalad oo waxay leeyihiin daarta aad u xun (Naar).

# 1733

Allaah wuxuu u fidiyaa risiqa midka uu doono oo ku cidhiidhiyaa (kuu doono), oo waxay ku farxaan nolosha adduunkan, oo ma aha nolosha adduunka marka loo eego Aakhirada waxaan ahayn raaxo muddo gaaban ah oo dhammaaneysa.

# 1734

Oo kuwa xaqa diida (ama qariya) waxay yidhaahdaan: Maxaa calaamo looga soo dejin waayey xagga Rabbigii? Dheh: hubaal Allaah wuxuu habaabiyaa midka uu doono oo u soo hanuuniyaa Xaggiisa kuwa u soo laabta (Isaga).

# 1735

Kuwa (Xaqa) rumeysan oo ay quluubtoodu ku xasisho xusidda Ilaahay. Ogaada xusidda Ilaahay bay ku xasishaa quluubtu.

# 1736

Kuwa (Xaqa) rumeysan oo fala samaha aayatiin raaxo wanaagsan leh bay[^14] leeyihiin iyo rug u laabasho fiican.

[^14]: Nabigu s.c.w. wuxuu yidhi: Jannada waxaa ah geed uu u socdo hooskeeda kan rakuub saaran boqol sano oo uusan goyneyn. W.w. Al-Bukhaari.

# 1737

Oo sidaas baan kuugu soo dirnay ummad dhexdood ay horteed ummado kale tageen, si aad ugu akhrido waxa aan kuu waxyoonnay, oo (weliba) iyagu waxay beeniyaan Raxmaanka. Dheh: Waa Rabbigay! Ma jiro Ilaah (Xaq ah) aan ahayn Isaga, Isaga baan isku halleeyaa oo ku kalsoonahay,oo waa Xaggiisa noqodkeyga.

# 1738

Oo xitaa haddii uu jiri lahaa Qur’aan buuraha lagala yeeli lahaa inay tagaan, ama dhulka loogu kala gooyo gaballo, ama lagaga hadal siiyo meytida[^15] (ma ahaadeyn waxaan aheyn Qur’aankan). Mayee! Allaah baa iska leh Amarka oo idil. Ee miyaanay weli ogaan kuwa (xaqa) rumeysan in haddii Allaah doono uu hubaal hanuunin lahaa dadka oo dhan? Oo kuwa gaalooba, kama joogsan doonto inay ku dhacdo xumaha ay falaan darteed belaayo garaacda, amase degta meel ku dhow guryahooda, ilaa inta Ballanka Ilaahay ka yimaado. Hubaal, Allaah ma ka baxo Ballankiisa.

[^15]: Sida ay soo jeediyeen oo dalbeen gaalada.

# 1739

Oo waxaa xaqiiq lagu jeesjeesay Rusul (badan) adiga hortaa(Nabi Muxammadow), markaas baan siiyey fursad kuwii xaqa diiday, kaddibna waan halaagay. Sidee haddaba mid daran ay u ahayd Ciqaabteydii?.

# 1740

Ee ma mid Isagu dhowra naf walba oo ogsoon waxa ay kasbato? oo weliba waxay u yeelaan shariigyo xagga Allaah. Dheh: Magacaaba! Mise waxaad u sheegtaan wax (ilaahyo kale) uusan ku ogeyn dhulka mise waa wax iska hadal afka baarki[^16] ah. Mayee! Tabahooda xun baa loo qurxiyey kuwa gaalooba, oo waxaa laga duway Jidka (Toosan ee Islaamka), oo mid kastoo Allaah uu habaabiyo[^17], ma leh wax hanuuniya.

[^16]: Inaad ku sifeysaan ilaahnimo cidaan ahayn Allaah.

[^17]: Ilaahay wuxuu lumiyaa qofka xun ee lunsan diiddiisa xaqa awgeed iyo inuusan doonin hanuunka.

# 1741

Waxay leeyihiin cadaab nolosha adduunkan, oo Cadaabka Aakhirada baa hubaal ka sii daran, oo ma heli doonaan wax ka celiya Allaah.

# 1742

Tilmaanta Jannada kuwa toosan loo ballan qaaday, hoosteeda webiyaa qulqula, cunnadeedu waa joogto aan kala go'ayn iyo harkeeduba, tani waa cidhibta kuwa iska jira(xumaha),oo cidhibta gaaladu waa Naar.

# 1743

Oo kuwa aan siinnay Kitaabka[^18] waa ku farxaan waxa lagugu soo dejiyey, oo waxaa ka mid ah xisbiyada (Yuhuudda iyo mushrikiintaba) kuwa diida qaarki. Dheh, Waxaa sideedaba la i amray inaan caabudo Allaah oo aan waxba la wadaajin. Isaga baan (idiin) ku baaqaa, oo waa Xaggiisa noqodkeyku.

[^18]: Yuhuuddii iyo Nasaaradii soo galay islaamka.

# 1744

Oo sidaas baan u soo dejinnay Xukun lagu kala baxo oo af Carabi ah. Oo haddii aad raacdo rabitaannadooda liita kaddib waxa kuu yimid oo cilmi ah, kama heli doontid xagga Allaah cid kuu gargaarta iyo ilaaliye ku dhowra midna.

# 1745

Oo xaqiiq Waxaan soo dirnay Rusul hortaa oo waxaanu siinnay afooyin iyo ubadba[^19]. Oo uma laha Rasuul (awood) inuu iski ula yimaado Mucjiso, Allaah oo idma ma ahee. Ajal walba wuxuu leeyahay muddo Ilaahay u gooyo oo qoran.

[^19]: Casri kasta wuxuu leeyahay axkaan uu Ilaahay u jideeyo addoomahiisa oo ku saleysan xikmaddiisa.

# 1746

Allaah Wuxuu tiraa wuxuu doono oo uu sugaa, oo Agtiisa waxaa ah asalka Kitaabka[^20].

[^20]: Waa Looxa Maxfuudka oo ay ku qoran yihiin asalka Kitaab kasta uu Allaah soo waxyooday iyo wax kasta oo Allaah qaddaray.

# 1747

Oo haddii aan ku tusno qaar ka mid ah waxa aan ugu goodinno ama aan ku oofsanno, waxaa uun adiga korkaaga ah Gaarsiinta (Risaalada), halka ay Annaga na saaran tahay xisaabintoodu.

# 1748

Ma waysan arkayn inaan ku keenno[^21] baabba’a arlada innagoo ka dhimeyna darfaheeda? Oo Allaah baa xukun gooya ma jiro wax burin kara Xukunkiisa, oo wuu ku Dhaqso badan yahay Xisaabinta.

[^21]: Waxay tilmaameysaa fiditaanka islaamka, iyo soo yaraanshaha dhulalka ay ka taliyaan mushrikiinta.

# 1749

Oo kuwii ka horreeyey iyaga baa runtii tabab degay, waxaase (tab) oo dhan iska leh Allaah. Wuxuu ogsoon yahay waxa ay naf waliba kasbato (khayr ama shar), oo gaaladu way ogaan doonaan cidda yeelan doonta Cidhibta Wanaagsan ee Daarta (Nabadda ah).

# 1750

Oo waxay kuwa xaqa diida (ama qariya) yidhaahdaan: Adigu (Muxammadow) ma tihid Rasuul la soo diray. Dheh: Allaah baa ku filan marag uu ahaado dhexdeenna aniga iyo idinka, iyo ku kastoo u leh cilmi Kitaabka[^22].

[^22]: Culimadii ehlu kitaabka ee soo galay islaamka. Waa kuwa garta xaqa iyagoo adeegsanaya cilmiga ay u lahaayeen kutubtii hore.

# 1751

Alif Laam Raa[^1].
(Kani waa) kitaab (Qur’aan) aan kuugu soo dejinnay (waxyi ahaan) si aad uga saarto dadka mugdiyada xagga Nuurka si idanka Rabbigood ah – xagga Jidka Adkaadaha sare, ee la ammaano.

[^1]: Eeg sharaxa Suuradda 2 Al-Baqara: Aayadda1

# 1752

Allaah, ee iska leh waxa ku sugan samooyinka iyo waxa ku sugan arlada. Oo hoog waxaa leh gaalada xagga Cadaab Darani darteed.

# 1753

Kuwa jecel nolosha adduunkan in ka badan Aakhirada, oo ka weecsha (dadka) Jidka Ilaahay, oo doona inay ka yeelaan mid qalloocan, kuwaanu waxay ku sugan yihiin habow aad u fog.

# 1754

Oo kuma soo dirin Rasuulna waxaan aheyn afka qolodiisa si uu ugu faahfaahiyo si caddaan ah[^2]; markaasuu Allaah kuu doono habaabiyaa[^3], oo hanuuniyaa kuu doono, oo Waa Isaga Adkaadaha sare, Falka sanoo Xakiimka ah.

[^2]: Qur’aanka waxaa lagu soo waxyooday af Carabi faseex ah, taasina macnaheedu ma aha in Qur’aanku uu ku gaar yahay Carabta oo keliya, ee wuxuu Allaah u soo dejiyey dadka oo dhan.

[^3]: Wuxuu habaabiyaa kuwa diida hanuunkiisa oo ka dan la’aada oo doorta xumaha, oo wuu hanuuniyaa qof kastoo doonaya hanuunka oo jecel.

# 1755

Oo xaqiiq Waxaan la soo dirnay Muuse Aayadahayaga (Annagoo leh): Ka saar qolodaada Mugdiyada xagga Nuurka, oo xusuusi Ayaamaha Ilaahay[^4]. Hubaal waxaa (arrin)kani ugu sugan calaamooyin wax lagu qaato mid walba oo samir badan, mahad naq badan.

[^4]: Maalmihii loogu nicmeeyey ilmahii Israa’iil. Sidoo kale waxaa lagu fasiray, wixii ku dhacay ummadihii hore hadday tahay nicmooyin ama cadaab.

# 1756

Oo waa tii uu Muuse ku yidhi qolodiisa: Xusuusta Nicmadda Ilaahay idin siiyey, waa tii uu idinka badbaadshay reer Fircoon ee idin dhadhansiinayey Cadaab Daran, oo gawracayey wiilashiinna, oo deysanayey haweenkiinna (si ay ugu adeegaan), oo (arrin)kani waxaa ku sugnaa imtixaan xagga Rabbigiin ah, aad u weyn.

# 1757

Oo waa tii Rabbigiin ka yeelay wax la og yahay oo caddaan ah: Haddii aad mahad naqdaan, hubaal waan idiin kordhinayaa (nicmadda), haddiise aad gaalowdaan, hubaal Cadaabkaygu waa mid aad u Daran.

# 1758

Oo Muuse wuxuu yidhi: Haddii aad gaalowdaan idinka iyo kuwaa jooga arlada oo dhan, hubaal Allaah waa Hodan Deeqtoon, la Ammaano.

# 1759

Oo miyaanay idin soo gaarin warka kuwii idinka horreeyay qolodii Nuux iyo Caad iyo Thamuud iyo kuwii ka dambeeyey Cidi ma oga iyaga aan ahayn Allaah. Rusushoodii waxay ula yimaadeen xujooyin cad cad, Waxayse ku celiyeen gacmahooda afafkooda[^5] oo yidhaahdeen: Hubaal innagu ma aaminsanin waxaa la idinla soo diray, oo hubaal innagu waxaanu ka qabnaa shaki waxaad noogu baaqdaan.

[^5]: Waxay u celiyeen gacmahooda afafkooda waxaa laga bixiyey dhowr macnood. Iyadoo la tixgelinaya gunaanadka Aayadda, ibnu Kathiir wuxuu doortay inay tani ahayed tilmaan diiddo iyo gaaloobid.

# 1760

Rusushoodii waxay yidhaahdeen: Oo ma waxaa jira shaki ku saabsan Allaah, Abuuraha samooyinka iyo aralda? Wuxuu idiinku yeedhaa inuu idinka dhaafo dambiyadiinna oo idin siiyo fursad ilaa muddo magacaaban ah. Waxay yidhaahdeen: Ma ahidin waxaan aheyn dad nala mid ah! Waxaad rabtaan inaad naga duwdaan waxay caabudi jireen aabbayaa- shayo, Ee noo keena wuxuun awood muuqata ah.

# 1761

Rusushoodii waxay ku yidhaahdeen: Ma nihin waxaan aheyn dad idinla mid ah, laakiinse Allaah wuxuu ku manneystaa (Fadligiisa) cidda uu doono ee ka mid ah addoomahiisa. Oo ma aha wax noo yaal innaga inaan idiin keenno awood inuu Allaah Idmo maahee. Oo Allaah uun waa inay mu’miniintu isku halleeyaan .

# 1762

Oo maxaan ugu kalsoonaan weynay Allaah? Isagoo runtii nagu hanuuniyey jidadkayaga (san), oo hubaal waan u samreynaa dhibta aad noo geysataan, Oo Allaah uun ha isku halleeyaan kuwa isku halleeya.

# 1763

Oo kuwii xaqa diiday waxay ku yidhaahdeen Rusushoodii: Waxaynu hubaal idinka saari doonnaa dhulkayaga, ama haddii kale waxaad ku soo noqon doontaan diintayada. Markaasuu Rabbigood u waxyooday: Waanu halaagi gar diidka.

# 1764

Oo hubaal Waxaanu idin dejin Dhulka iyaga kaddib. Kani waxaa leh kan ka cabsada in la i soo hor joojinayo oo ka cabsada Gooddigayga.

# 1765

Oo waxay dalbeen gargaar, oo waxaa hoogay isla weyne kasta oo macangag madax adag ah.

# 1766

Naar baa ka horreysa, oo waxaa laga waraabin biyo carow ah[^6].

[^6]: Waa dhacaanka ka yimaada nabarrada dadka ehlu Naarka ah.

# 1767

Wuxuu u cabbi in yar in yar oo ma kari doono inuu liqo oo ka degaan, oo dhimashadu waxay uga imaan meel walba, mase dhimanayo, oo waxaa horti ah Cadaab aad u Qallafsan.

# 1768

Mataalka kuwa ku gaalooba Rabbigood camalladoodu waa sida dambas oo kale oo ay dabeyshu si daran u bitiso maalin dabayl xumi dhaceyso, uma lahaan doonaan awood inay ka helaan waxba ka mid ah waxay kasbadeen.Kani waa habowga fog.

# 1769

Miyaadan arkayn inuu Allaah ku abuuray samooyinka iyo arlada Xaq? Haddii uu doono wuu idin tegsiin oo la iman uun cusub.

# 1770

Oo arrinkani kuma adka Allaah.

# 1771

Oo waxay iyagoo dhammi iman Allaah horti, markaasay kuwii ducafada ahaa ku odhan kuwii isla weynaa: hubaal waxaanu ahayn raciyadiinna; ee wax ma nooga tari kartaan wax ka mid ah Cadaabka Ilaahay? Waxay odhan: Haddii uu Allaah na hanuunin lahaa, innaguna sidoo kale waan idin hanuunin lahayn. Waa isugu keen mid haddii aan calaacalno (haatan) ama aan samirno, nooma sugnaan meel loo cararo.

# 1772

Oo shaydaanku wuxuu odhan marka Arrinka la xukumo: hubaal Allaah wuxuu idiin ballan qaaday ballan Xaq ah, oo Anigu sidoo kale waan idiin qaaday ballamo (been ah), markaasaan idiinka baxay. Oo kuma laheyn awood dushiinna, waase idiin baaqay uun oo aad i yeesheen. Marka ha i eedaynina ee eedeeya nafahiinna[^7]. Anigu idiinma gargaari karo (haatan), idinkuna iima gargaari kartaan. Hubaal Anigu diiday ila wadaajintiinna cibaadada Allaah awal hore. hubaal waa gar ma qaatayaasha kuwa mudan Cadaab aad u Xanuun Badan.

[^7]: Adeeciddii aad I adeecdeen aniga halkii Allaah intii aad dunida joogteen.

# 1773

Oo kuwa (Xaqa) rumeysan oo samaha fala Waxaa laga yeeli inay galaan Beero hostooda ay webiyo qulqulaan iyagoo dhexdeeda ku waaraya Idanka Rabbigood, Salaantooda dhexdeeda waa Nabad.

# 1774

Ma waadan u fiirsan sida Allaah ugu soo qaato mataal Kelmedda Wanaagsani inay la mid tahay geed wanaagsan oo asalkiisu dhidban yahay, oo laamihiisu kor samada jiraan.

# 1775

Ku soo saarta midhaheeda goor walba Idanka Rabbigeed, Oo Allaah wuxuu u soo qaadaa mataallo dadka bal inay waantoobaan.

# 1776

Oo mataalka Kelmedda xun waa sida geed xun[^8] oo laga rujiyey dhulka korkiisa oo aan laheyn sugnaan.

[^8]: Waxaa soo galaya kelmedda xun: Gaalnimada, shirkiga, iyo qowl kasta oo xun, iyo xumo falka.

# 1777

Allaah Wuxuu waafajiyaa kuwa rumeysan kelmedda sugan[^9] nolosha adduunkan iyo aakhiradaba[^10]. Oo Allaah wuxuu lumiyaa gar diidka. Oo Allaah wuxuu falaa wixii uu doono.

[^9]: Qowlka sugan waa kelmedda wanaagsan ee ku soo arooray Aayadda 24 Waxaa soo galaya kelmedda wanaagsan kelmedda towxiidka inuusan jirin ilaah xaq lagu caabudo aan ahayn Allaah iyo in Muxammad s.c.w. yahay Rasuulkii Ilaahay, iyo qowl kasta oo dadka ugu yeeraya samaanta oo ka reebaya xumaanta, kelmedda towxiidkana waxaa weeye laa ilaaha illal Laah.

[^10]: Marka ay malaa’igta wax ku su’aalayaan dadka qubuurahooda dhimashada kaddib, iyagoo weydiinaya seddex su’aalood: Waa kuma Rabbigaa?Maxay tahay diintaadu? Waa kuma Nabiga la idiin soo diray Rasuul ahaan?

# 1778

Ma waadan arag kuwa ku doorsaday Nicmadda Ilaahay abaal dhac[^11], oo ka yee- lay dadkoodii inay degaan daarta halaagga.

[^11]: Waxay ku qaabileen nicmooyinkii Alle beenin halkii xamdi naqa iyo shukrinta.

# 1779

Naar bay gali (oo ku guban). Oo u xun meel lagu sal yeesho.

# 1780

Oo waxay u yeelaan shariigyo Allaah si ay uga lumiyaan (dadka) Jidkiisa. Dheh: iska Raaxaysta! Hubaal Aayihiinnu waa xagga Naarta.

# 1781

Ku dheh addoommahayga (Xaqa) rumeysan inay oogaan salaadda, oo bixiyaan wax ka mid ah waxa aan ku irsaaqnay sir iyo caddaanba ka hor inta aysan imaan Maalin aysan jiri doonin ganacsi iyo saaxiibnimo midna.

# 1782

Allaah waa Kan abuuray samooyinka iyo arlada oo ka soo dejiya biyo daruuraha, oo ku soo saara midho risiq idiin ah, oo Wuxuu idiin sakhiray doonyaha inay ku maaxaan badda Amarkiisa, oo idiin sakhiray webiyada.

# 1783

Oo Wuxuu idiin sakhiray qorraxda iyo dayaxa, labaduba joogto ugu socdaan rugahooda; oo wuxuu idiin sakhiray habeenka iyo maalinta.

# 1784

Oo Wuxuu idin siiyaa wax ka mid ah wax kastoo aad weydiisataan[^12], oo haddii aad tirisaan Nicmooyinka Ilaahay, ma kari doontaan inaad tiro koobtaan. hubaal Aadmigu waa dulmilow, abaal laawe ah.

[^12]: Wax ka mid ah waxa aad weydiisateen iyo dhammaan wax ka mid ah waxa aad sida joogtada ah u dalabtaan si waafaqsan xikmaddiisa.

# 1785

Oo waa tii uu Ibraahiim yidhi: Rabbiyow! Ka yeel beledkan (Makkah) aamin, oo iga dheeree aniga iyo awlaaddeydaba inaan cabudno sanammo.

# 1786

Rabbiyow! Hubaal waxay lumiyeen in badan oo ka mid ah dadka. Ee mid kastoo i raaca, aniga buu hubaal iga mid yahay; mid kastoo se igu caasiya - Adiga baa hubaal ah Dambi Dhaaf Badane, Naxariis Badan.

# 1787

Rabbigayow! Hubaal waxaan dejiyey qaar ka mid ah durriyadeydii tog aan sarac lahayn, oo beydkaaga Xurmadda leh agtiis ah; Rabbigayow si ay u oogaan salaadda ee ka yeel quluubta qaar dadka ka mid ah kuwo u soo iisha xaggooda oo ku irsaaq midho bal inay mahad naqaan.

# 1788

Rabbigayow! Hubaal waxaad adigu ogtahay waxa aan qarinno iyo waxa aan muujinnaba.Oo kama qarsoomaan Alle wax dhulka jira ama cirka gudahiisa ah.

# 1789

Ammaan idilkeed mahadi wehliso waxaa iska leh Allaah ee i siiyey anigoo weyn oo da’ ah Ismaaciil iyo Isxaaq. hubaal Rabbigay xaqiiq waa Maqlaha baryada.

# 1790

Rabbiyow! Iga yeel mid si fiican u ooga salaadda aniga iyo durriyadeydaba, Rabbiyow! Oo iga aqbal baryada.

# 1791

Rabbigayow! Ii dambi dhaaf aniga iyo labadeyda waalid iyo mu’miniintaba Maalinta ay dhici doonto Xisaabtu.

# 1792

Oo ha moodin in Allaah moog yahay waxa ay falaan gar ma qaatayaashu, ee Wuxuu uun dib ugu dhigaa Maalin ay indhahu taagmi doonaan.

# 1793

Iyagoo horay u degdegaya, madaxyadoodu kor u taagan yihiin[^13], indhahoodu u soo noqoneyn xaggoooda, oo quluubtoodu maran yihiin.

[^13]: Tani waa xaaladdooda marka laga soo saaro qubuurahooda. Madaxyadooda kor yihiin iyagoo aan meelna jalleeceyn argagax darteed, aan awoodin xitaa inay dib dhugtaan.

# 1794

Oo uga dig dadka Maalinta ay u iman cadaabtu, markaas kuwii ahaa gar ma qaatayaasha waxay odhan: Rabbigayow! In yar dib noo dhig, (markaas) waxaynu ajiibi baaqaaga oo raaci Rususha. Miyeydaan ka hor ku dhaaran inaydaan adduunka ka tegi doonin[^14].

[^14]: Inayan idinka guureyn nicmooyinka uu Allaah idinku galladeystey dushiinna intii aad joogteen dhulka guudkiisa.

# 1795

Oo waxaad degteen guryihii kuwii ku gar darrooday nafahooda, oo waa idiin caddahay sidii aan u galnay. Oo Waxaan idiinka dhignay tusaalooyin.

# 1796

Oo waxay dhab ahaan qorsheeyeen qorshahooda xun, qorshahooda xun se waxaa (ka war) hayay Allaah, inkastoo qorshahoodu xun ahaa mid (daran) ay la baabba’aan buuruhu[^15].

[^15]: Tafsiir kale waa qorshahooda xun kuma filneyn inay ka qaadaan buuraha meelahooda macna kale waa kuma lahayn wax saameys ah doonista Ilaahay.

# 1797

Ee marnaba ha moodin inuu Allaah uga baxayo Ballankiisa Rusushiisa. hubaal Allaah waa Adkaade sare, Aar gudasho leh.

# 1798

Maalinta marka arlada loo beddeli doono arlo kale iyo samooyinkaba, oo waxaa la hor keeni Allaah, Waaxidka, Awoodda sare leh.

# 1799

Oo waxaad arki Dambiilayaasha Maalintaas oo iskula xir-xiran silsilado.

# 1800

Qamiisyadoodu ka sameysan yihiin daamur, oo dabku daboolayo wajiyadooda.

# 1801

Si uu Allaah uga abaal mariyo naf walbaa waxa ay kasbatay. hubaal Allaah waa ku Dhaqso Badan yahay Xisaabta.

# 1802

Kani (Dhambaalkani) ugu filan gaarsiin cad dadka, iyo in loogu digo, iyo inay ogaadaan inuu yahay Ilaah Keliya, iyo inay ku waana qaataan waxgaradku.

# 1803

Alif Laam Raa[^1].
Kuwakani waa Aayadaha Kitaabka, oo Qur'aan ah cad yihiin (Aayadahiisu).

[^1]: Eeg sharaxa Suuradda 2 : Aayadda 1.

# 1804

Wax badan bay kuwaa (xaqa) diida (ama qariya) jecleysan doonaan inay ahaayeen Muslimiin[^2].

[^2]: Waxay sidaas jecleysan doonaan Maalinta Qiyaamaha ama waqtiga dhimashadooda.

# 1805

Iska daa wax ha iska cunaane oo ha iska raaxaystaan iyo (in) rajo maawiliso. wayse ogaan doonaan.

# 1806

Oo ma jirto magaalo aan rognay oo aan lahayn waqti la yaqaan oo qoran.

# 1807

Kama hor mari karto ummadi muddadeeda, mana dib dhigi karaan.

# 1808

Oo waxay (ku) yidhaahdaan (Nabiga): Adigaaganow ah kan Waanada (Qur’aanka) lagu soo dejiyey[^3]! Hubaal adigu xaqiiq waxaad tahay nimuu jin hayo.

[^3]: Waxay sidaas gaaladu ugu yidhaahdeen Nabi Muxammad s,c,w, ku digasho iyo jeesjees ahaan.

# 1809

Maxaad noogu keeni weyday malaa’ig haddii aad tahay mid ka mid ah runowlyada?

# 1810

Uma soo dirno malaa’ig waxaan xaq[^4] aheyn, oo markaas lama siiyeen wax nafis ah.

[^4]: Macnaha waxaan la soo dirnaa fartiin ama sida laga qaadanayo hal dhaca Aayadda cadaabka loogu goodiyey gaalada.

# 1811

Hubaal Annaga (Allaah ah) baa soo dejinnay Waanada (Qur’aanka) oo hubaal Annagaa xaqiiq ilaalin[^5].

[^5]: Aayaddan waxay muujineysa meeqaanka Qur’aanka iyo xifdintiisa.

# 1812

Oo xaqiiq Waxaan soo dirnay Rusul hortaa ummadahii hore dhexdood.

# 1813

Oo ma jirin Rasuul u yimaada oo aysan ku jees-jeesin.

# 1814

Sidaas baan ugu yeelnaa (diiddada Xa- qa) inay u gasho quluubta dambiilayaasha.

# 1815

Ma rumeeyaan waxa ku soo arooray, oo dhab ahaan waxaa hore maray tusaalihii kuwii hore ee tegay[^6].

[^6]: Hannaaka iyo hab raaca Ilaahay waxaa halkan loolaa jeedaa halaagidda dadka beeniya Rususha Ilaahay.

# 1816

Oo xitaa haddii aan uga furno albaab samada oo ay kor ugu cir tagaan;

# 1817

Waxay hubaal odhanayaan: Waxaa uun la awday Indhahayaga. Mayee, waxaanu nahay qolo la sixray.

# 1818

Oo xaqiiq Waxaan yeelnay rugo adag samada, oo Waxaan u qurxinnay daawadayaasha.

# 1819

Oo Waxaan ka ilaalinnay Shaydaan kastoo duf ku bax deyro ah.

# 1820

Mid maahee xada mar wax uu maqlo, markaas la raaciyo isaga holac muuqda.

# 1821

Oo dhulka - waanu fidinnay, oo waxaanu ku sugnay dhexdeeda buuro, oo sababnay inay ka soo baxaan gudaheeda wax kasta oo ku habboon.

# 1822

Oo Waxaan idiinka yeellay dhexdiisa asbaabta noolaanshaha idinka iyo midka kastoo aydaan idinku irsaaqin[^7].

[^7]: Macnaha waxaa weeye Allaah wuxuu idiin sakhiray dad iyo duunyo kale uu isagu wax siiyo oo irsaaqo. Macno kale waxaa weeye Allaah wuxuu idin siiyaa waxyaalo aad ku noolataan oo sidoo kale siiyaa dhammaan uunanka kale.

# 1823

Oo ma jiro wax aannu Annagu (Alle ah) hayn khasnadahiisa. Oo kuma aan soo dejinno waxaan aheyn qaddar la yaqaan.

# 1824

Oo Waxaan soo dirnaa dabaylaha tallaala (daruurta) markaas baan ka soo dejinnaa biyo daruuraha, oo aan idinka waraabinno,oo ma ahidin idinku kuwa kaydiya.

# 1825

Oo hubaal waa Annaga (Allaah) Kuwa bixiya nolol, oo sababa inaad dhimataan[^8], oo Waa Annaga dhaxlayaasha[^9].

[^8]: Nabigu s.c.w. wuxuu yidhi: “Haddii uu qofka aadmiga ahi dhinto waxaa go’a camalkiisa marka laga reebo seddex arrimood: Sadaqa joogto ah, cilmi lagu intifaaco, ama ilmo wanaagsan oo u soo duceeya. (Muslim).

[^9]: Allaah subxaanahu wa tacaalaa baa hara marka ay uunka oo dhan halaagsamaan.

# 1826

Oo xaqiiq Waxaan ognahay kuwiinnii hore ee tegay, oo xaqiiq Waxaan ognahay kuwa dib ka iman doona.

# 1827

Oo hubaal Rabbigaa waa soo wada kulmin iyagoo dhan. hubaal Waa Falsame, Oraah san, wax kasta Ogsoon.

# 1828

Oo xaqiiq Waxaan ka abuurnay aadmiga dhoobo shanqarta, oo madow jilicsan oo qaab leh ah.

# 1829

Oo Jinka, Waxaan ka abuurnay awal hore dab aad u kulul oo ololaya (malaa’igtana nuur ifaya).

# 1830

Oo waa tii uu Rabbigaa ku yidhi malaa’igta: Hubaal Waxaan ka abuurayaa qof (Aadam) dhoobo shanqarta oo madow jilicsan oo qaab leh ah.

# 1831

Ee marka aan sameeyo isagoo dhan oo aan ku afuufo ruuxayga[^10], ula dhaca sujuud.

[^10]: Walaxda nolosha iyo nafta uu Allaah u abuuray jirkaa, ma aha ruux ilaahnimo ah ama qayb ka mid ah ( sida uu yahayba fahanka gurracan ee gaalada).

# 1832

Markaas bay malaa’igtii sujuudeen kulligoodba iyagoo dhan.

# 1833

Ibliis[^11] maahee (ma yeelin): waa u diiday inuu ka mid ahaado kuwa sujuuday[^12].

[^11]: Wuxuu ka mid ahaa jinka sida ku arooray Suuradda 18: Aayadda 50.

[^12]: Sujuudda halkan looma jeedo cibaado ee waxaa loola jeedaa salaan ka heybeysi iyo qaddarin iyo weyneyn ah adigoo madaxa hoos u soo rogaya. Waana tii Mucaad markuu soo arkay dad sidaa salaan madaxa ula soo roganaya hoos, uu damcay inuu sidaas oo kale u salaamo oo ugu sujuudo Nabi Muxammad s.c.w. waana uu ku diiday, waayo shareecada Nabi Muxammad s.c.w kuma bannaana in qofna loo rukuuco oo madax hoos loogu dhigo, Rukuuca sidaas ah sujuudna waa la yidhaahdaa. Rukuuca iyo sujuudda waa cibaado cidna xaq uma leh aan ahayn Allaah subxaanahu watacaalaa.

# 1834

Wuxuu yidhi:Ibliisoow!Maxaa kuugu wa- can inaadan ahaan la jirka kuwaa sujuuday.

# 1835

wuxuu yidhi: Anigu ma ahi mid u sujuudaya qof aad ka abuurtay dhoobo shanqarta oo madow ah jicilisan qaab leh.

# 1836

Wuxuu yidhi: Haddaba ka bax xaggeeda, hubaal adigu waa lagu fogeeyeye.

# 1837

Oo hubaal waxaa dushaada ah Nacalad ilaa Maalinta is Abaal marinta(Qiyaamaha).

# 1838

(Ibliis) wuxuu yidhi: Rabbiyow! Haddaba ii sug ilaa Maalinta la soo bixin doono.

# 1839

(Alle) wuxuu yidhi: Waxaad hubaal ka mid tahay kuwa la siiyey fursadda.

# 1840

Ilaa Maalinta waqtiga la yaqaan leh (Alle keliya uu Og yahay).

# 1841

(Shaydaan) wuxuu yidhi: Rabbiyow! Sida aad ii habaabisay darteed, Waxaan hubaal iyagana u qurxin jidka habowga dhulka korkiisa, oo xaqiiq waxaan habaabin iyagoo dhan.

# 1842

Marka laga reebo addoomahaaga ku ji- ra ee daacadda ah kuu keli yeela cibaadada

# 1843

(Alle) wuxuu yidhi: Kani waa Jid Toosan oo Xaggeyga ah.

# 1844

Hubaal addoomahayga kuma lihid awood dushooda, marka laga reebo kuwa ku raaca ee habowsanayaasha ah.

# 1845

Oo hubaal Naarta waa halka loo ballan qaaday iyagoo dhan.

# 1846

Waxay leedahay toddoba Albaabood, albaab walbaa halkaa waxaa ahaan qayb gaar ah oo ka mid ah.

# 1847

Hubaal kuwa (dhowra amarrada ilaahay ee) iska jira (xumaha) waxay dhex ahaan Beero iyo ilo.

# 1848

Ku gala nabad idinkoo aamin ah.

# 1849

Oo Waxaan ka soo siibi wixii xasad ah oo ku jira laabahooda, (waxay ahaan) walaalo ku sugan sariiro boqoreed dushood is qaabilsan fool ka fool (si farxad iyo reyn reyn leh).

# 1850

Kuma taaban doono gudaheeda daal, lagamana soo saari doono.

# 1851

Ogeysii addoomahayga inaan Anigu (waa Alle'e) ahay Dambi Dhaaf Badanaha, Naxariista Badan.

# 1852

Oo Cadaabkaygu, kaasi weeye cadaabka xanuunka badan.

# 1853

Oo u sheeg arrinka martidii Ibraahiim.

# 1854

Markay u soo galeen, waxay yidhaadeen: Nabad ahaada. Wuxuu yidhi: hubaal innagu cabsi ayaa idinka qabnaa.

# 1855

Waxay yidhaahdeen: Ha cabsan. Hubaal waxaan kuugu bishaareyneynaa wiil aqoon leh (Isxaaq).

# 1856

Wuxuu yidhi: Ma waxaad iigu bishaareyneysaan (wiil) anigoo ay i soo taabatay da' weyni? Ee maxaad iigu bishaarayneysaan?

# 1857

Waxay yidhaahdeen: Waxaan kuugu bishaaraynaynaa wax run ah. Ee ha ka mid noqon kuwa quusta.

# 1858

Wuxuu yidhi: Oo yaa ka quusta Naxariista Rabbigii aan ahayn kuwa lunsan.

# 1859

Wuxuu yidhi: Waa maxay howsha aad u socotaan haddaba, kuwaan (malaa’igta ah) la soo dirayow?

# 1860

Waxay yidhaahdeen: Hubaal waxaa naloo soo diray qolo dambiilayaal ah.

# 1861

Reer Luud ma’ahee. Hubaal waanu badbaadin xaqiiq iyagoo dhan.

# 1862

Marwadiisa ma’ahee, waxaan qaddarnay inay hubaal ka mid ahaato kuwa ku haraya gadaal (ee la cadaabi) [^13].

[^13]: Kaalmeynteeda xuma falayaasha darteed.

# 1863

Markay Rusushii la soo diray u yimaadeen reer Luud.

# 1864

Wuxuu yidhi: Hubaal waxaad idinku tihiin qolo aan la garanayn.

# 1865

Waxay yidhaahdeen: Mayee, waxaanu kuula nimid waxa ay ka doodayeen.

# 1866

Oo waxaan kuula nimid Xaq oo hubaal waxaanu nahay run sheegayaal.

# 1867

Ee la guuree ehelkaaga qayb ka mid ah habeenka, oo adigu daba soco oo ka dambee, oo yaanu midkiinna dib soo jalleecin oo aada halka la idin ku amray.

# 1868

Oo Waxaanu u waxyoonnay arrinkan ah in cidhibta kuwaas la goyn subaxa horeba.

# 1869

Oo dadkii magaaladu waxay yimaadeen iyagoo aad u faraxsan[^14].

[^14]: Ku faraxsan warka martida Luud ee yimid magaalada.

# 1870

Wuxuu yidhi: Hubaal kuwakanu waa martidaydii ee ha igu fadayxeynina.

# 1871

Oo Alle ka cabsada oo ha i ceebeynina.

# 1872

Waxay yidhaahdeen: Oo miyaanaan kaa reebin inaad (nagala hadasho) dadka kale[^15]?

[^15]: Waxay ku fali jireen xumaha fuulidda ragga ah martidooda, waxayna u handadeen Luud si uusan uga reebin ficilkaa xun.

# 1873

(Luud) wuxuu yidhi: Kuwaanu waa gabdhahaygii[^16], haddii aad yeeleysaan (inaad guursataan).

[^16]: Gabdhaha qoonkiisa ee u bannaan inay guursadaan.

# 1874

Waa igu Cimrigaaga'e (Nabi Muxammadow), waxay indho la’aan ku heehabayeen sakhraansanidoodii[^17]

[^17]: Waxaa caadada Carabta ka mid aheyd inay ku dhaartaan qofka cumrigiisa.. wuxuu halkan Allaah ku dhaartay cumriga Nabi Muxammad s.c.w. taasoo muujineysa meeqaankiisa iyo meesha weyn uu Nabigu s.c.w. ka joogo Allaah kor ahaaye. Allaah wixii uu doono buu ku dhaartaa, dadkuse waa ka xaaraan inay ku dhaartaan waxaan ahayn Allaah.

# 1875

Markaas baa qeylo weyn (qarax) qabtay qorrax soo bixiiba;

# 1876

Oo Waxaan u gambinnay korkoodii hoos oo roob kaga dhignay dushooda dhagaxyo dab naar ah.

# 1877

Hubaal, arrinkani waxaa xaqiiq ugu sugan calaamooyin kuwa wax ka fiirsada.

# 1878

Oo hubaal Waxay ku taal (magaaladaasi)[^18] waddo weli la deggan yahay.

[^18]: Magaalada Sodom ee u dhow badda meytan ee hadda loo yaqaan Al-Baxrul Mutawasid ama Mideterean.

# 1879

Hubaal arrinkani waxaa xaqiiq ugu sugan calaamo mu’miniinta.

# 1880

Oo dadkii degganaa hawdka[^19] waxay sidoo kale xaqiiq ahaayeen gar ma qaatayaal.

[^19]: Dadka Aykah ama reer hawdka ama keynta waa qoonkii Shuacyb. Aykah waxay ahayd meel u dhow Madyan.

# 1881

Markaas baan ka aargudannay. Oo waxay labaduba[^20] xaqiiq ku yaallaan waddo cad (oo weli) la maro.

[^20]: Waxaa loola jeedaa magaalooyinka qoonkii Luud iyo Shucayb.

# 1882

Oo dadkii degganaa dhadhaabka waxay dhab ahaan beeniyeen Rususha.

# 1883

Oo waxaanu siinnay Aayadahayagii, wayse ka jeesadeen xaggooda.

# 1884

Oo waxay ka qorteen buuraha guryo iyago aamin ah.

# 1885

Markaas baa waxaa qabaty qeylo (qarax) weyn waaberkiiba.

# 1886

Oo waxba uma tarin waxay kasbadeen (oo maal ah iyo dhismooyin dhaadheer).

# 1887

Oo uma aanu abuurin samooyinka iyo arlada iyo waxa u dhexeeya waxaan aheyn Xaq, Oo hubaal Saacadda (Qiyaame) xaqiiq waa imanaysaa, ee isaga jeeso adigoo saamaxaya gefefkooda saamixid qurxoon.

# 1888

Hubaal Rabbigaa waa Abuuraha wax kasta ee jira, wax waliba ogsoon.

# 1889

Oo dhab ahaan Waxaanu ku siinnay toddobo (Aayadood ee) lagu soo celceliyo (Faatixada) iyo Qur’aanka Weyn.

# 1890

Ha u taagin indhahaaga waxa aanu siinnay qaybo ka mid ah iyaga inay ku raaxeystaan oo ha u murugoon, oo ahow mid u nugul oo soo dhoweeya mu’miniinta.

# 1891

Oo dheh: Hubaaal anigu waxaan uun idiin ahay digaha cad.

# 1892

Sida aan ugu soo dejinnayba kala qaybiyaashii (Yuhuudda iyo Nasaarada).

# 1893

Kuwaas ka dhigay Qur’aanka qaybo[^21].

[^21]: Iyagoo qaadanaya Kitaabka qaarki, oo beeniya qaar kale iyagoo raacaya hawadooda.

# 1894

Haddaba waa igu Rabbigaa hubaal waanu weydiin doonnaa dhammaantood,

# 1895

Xagga waxa ay faleen.

# 1896

Ee daaha ka qaad wax lagugu amray[^22], oo iskaga jeeso Mushrikiinta[^23].

[^22]: Waa si loo kala saaro mu’miniinta iyo gaalada.

[^23]: Mid kastoo ku adkeysta inuu la wadaajiyo cibaadada Allaah cid kale.

# 1897

Hubaal Annaga baa kaaga filnaan jees-jeesayaasha (ku jeesjeesa Dhambaalkan).

# 1898

Kuwa u yeela ilaah kale la jirka Allaah, wayse ogaan doonaan.

# 1899

Oo dhab ahaan Waxaan ognahay inay ka ciriiryoonto laabtaadu waxa ay yidhaahdaan.

# 1900

Ee ku tasbiixso ammaanaha Rabbigaa oo ka mid ahow kuwa u sujuuda[^24].

[^24]: Ibnu Cabbaas a.k.r. waxaa laga soo weriyey inuu yidhi: Waxaan ku garan jirey bogidda salaadda faralka kor ugu qaadista codka Xusidda Alle sida takbiirta.

    (Al-Bukhaari)

# 1901

Oo caabud Rabbigaa ilaa uu kuu yimaado kaasi la hubo (mowdka).

# 1902

Amarka Ilaahay (Saacadda Qiyaame ama halaagidda gaalada) waa wax iman (oo soo dhow) ee waxba ha doonina in la soo dedejiyo. Xurmo oo dhan Isaga baa iska leh oo hufan, oo waa ka Sarreeyaa[^1] (Alle) waxa ay wax la wadaajiyaan.

[^1]: Ataa Luqad ahaan macnaheedu waxaa weeye waa yimid waxaana loola jeedaa muujin in la hubo oo yaqiin tahay oo ay aad u soo dhowdahay Saacadda Qiyaame ama halaagidda gaalada iyo guusha ay heli doonaan Muslimiinta. Ataa Waa ficil maadi ( fal tagey) laakiin loogala jeedo mudaaric fal soo socda oo imanaya. Sideedana waxaa jira sagaal meelood oo falka tagey loogala jeedo fal soo socda ama markaa ah, waxaa ka mid ah hadalkii lagu billaabo fal tagey, falka tagey ee soo aroora kaddib mid ka mid ah xuruurfta sharadka sida idaa jaa’a, in makkaannaahum, ama kaddib mowsuul sidaa alladiina aamanuu, iwm falalka tagey halkan waxaa loola jeedi karaa fal jooga ama soo socda.

# 1903

Wuxuu la soo diraa malaa’igta Waxyi Amarkiisa ah (oo uu ku soo dejiyo) cidduu doono oo addoomahiisa ka mid ah (Isagoo leh):Bixi digniinta inuusan jirin ilaah (xaq lagu caabudo) aan ahayn Aniga (Allaah) ee dhowra xilka aan idin saaray.

# 1904

(Alle) wuxuu ku abuuray samooyinka iyo arlada Xaq. Waa ka Sarreeyaa oo ka Kor yahay shariig ama dhig loo yeelo.

# 1905

Wuxuu ka abuuray aadmiga mino nool, mise, waa dood badane col cad ah[^2].

[^2]: Durba marka uu xoog yeesho oo madax bannaanaado.

# 1906

Oo wuxuu idiin abuuray xoolaha; waxaa idiinku sugan dhar dugaal leh iyo manaafacaad badan oo kale[^3], oo iyaga ayaad wax ka cuntaan.

[^3]: Dhar ahaan loo xidho, teendhooyin, alaabooyin, iwm.

# 1907

Oo waxaa idiinku sugan (xoolaha) qurux marka aad u soo celinaysaan galabnimada (guriga) iyo marka aad u foofinaysaan daaqa subaxa.

# 1908

Oo waxaad ugu rarataan culeysyadiinna xagga gobollo aydaan gaari karteen nafa- hoo dhibtooda ma’ahee. hubaal Rabbigiin waa Turid Badane, Naxariis Badan.

# 1909

(Oo Wuxuu Alle idiin abuuray) Fardo, baqallo iyo dameerro inaad fuushaan iyo qurux ahaanba. Oo Wuxuu abuuri wax aydaan ogeyn (oo gaadiid kale ah - gaadiidka dhulka, cirka iyo badda).

# 1910

Oo Allaah bay saaran tahay xilka inuu caadeeyo Jidka Toosan (ee Islaamka), waxaase jira (jidad) qallooc ah. Oo haddii uu doono hubaal waa uu idin wada hanuuin lahaa dhammaantiin.

# 1911

Waa Isaga (Alle) Kan idiinka soo dejiya biyo daruuraha, waxaad ka heshaan cabbitaan, biyahaasoo (soo saara sidoo kale) geedaha aad daaqsataan (xoolaha).

# 1912

Wuxuu idiinku soo bixiyaa sarac, saytuun, geedaha timirta, canabyo iyo nooc walba oo midhaha ah. Hubaal arrinkani waxaa ugu sugan calaamooyin qolo feker fiican leh.

# 1913

Oo Wuxuu idiin sakhiray habeenka iyo maalinta iyo qorraxda iyo dayaxa; xiddigu- huna waxay ku sakhiran yihiin Amarkiisa. Hubaal, arrinkani waxaa ugu sugan calaamooyin qolo garasho iyo garaad leh.

# 1914

Iyo waxa uu idiinku abuuray dhulka korkiisa oo midabbo kala duwan leh. Hubaal arrinkani waxaa ugu sugan calaamo qolo maan leh oo xusuusan.

# 1915

Oo Waa Isaga (Alle) Kan idiin sakhiray badda si aad uga cuntaan hilib (mallay) cusub iyo inaad kala soo baxdaan qurux aad xidhataan. Oo waxaad aragtaa doonyaha oo dhex maaxaya badda gudaheeda, (oo wuu idiin layliyey) si aad ugu raadsataan (sidaa) wax ka mid ah Deeqdiisa, oo waa intaasoo aad mahad naqdaan.

# 1916

Oo Wuxuu (Alle) ku dhidbay si sugan buuro waaweyn dhulka, si uusan idiinla iilan oo (wuxuu yeelay) webiyaal iyo waddooyin si aad toos ugu socotaan.

# 1917

Iyo calaamooyin dhulka lagu garto, oo xiddigaha bay ku helaan dhabbaha toosan.

# 1918

Ma mid (waa Alle'e) wax abuura baa la mid ah kuwo aan wax abuurin (sanamadaa)? Ma waydaan waansameyn?

# 1919

Oo haddii aad tirisaan Nicmooyinka Ilaahay, ma kari doontaan inaad tira koobtaan. Hubaal Allaah waa Dambi Dhaaf Badane, Naxariis Badan.

# 1920

Oo Allaah wuu Og yahay waxa aad qarisaan iyo waxa aad muujisaanba.

# 1921

Oo kuwa ay baryaan Allaah sokadi waxba ma ay abuurin, ee iyaga baa naf ahaantooda la abuuray.

# 1922

(Waa) mayti aan nolol ku jirin, oo maba oga goorta la soo bixinayo.

# 1923

Ilaahiinnu waa Ilaah Mid Keliya ah. Kuwase aan rumeysneyn Aakhirada, quluubtoodu way diidaan (Towxiidka), oo iyagu wayba isla weyn yihiin.

# 1924

Shaki ma leh, in Allaah Ogsoon yahay waxa ay qarsadaan iyo waxa ay muujiyaanba. hubaal Allaah ma jecla kuwa isla weyn.

# 1925

Oo marka (gaalada) lagu yidhaahdo: Waa maxay waxa uu soo dejiyey Rabbigiin? Waxay yidhaadaan: Sheekooyinka kuwii hore.

# 1926

Si ay u xambaartaan culeysyadooda (dambiyadooda) oo dhan Maalinta Qiyaamaha, iyo waliba culeysyada (dambiyada) kuwaa ay ku lumiyaan aqoon darro. Ogaada wax xun waa waxa ay xambaartaan.

# 1927

Waxaa dhab ahaan tab degay[^4] kuwii iyaga ka horreeyey, Wuxuuse Allaah uga yimid dhismayaashoodii xagga aasaasyada, markaas buu saqafkii ku soo dumay iyaga korkooda, oo cadaabku wuxuu uga yimid meel aysan ka fileyn.

[^4]: Allaah wuxuu sababay qorshahoodu inuu fashilmo oo bannaanka keenay dhagartooda iyo shirqoolkooda xun.

# 1928

Haddana Maalinta Qiyaamaha wuu dullayn[^5], oo wuxuu odhan: Meeye shurakadii aad ila wadaajiseen ee aad iyaga awgood u noqoteen col? Kuwa cilmiga la siiyey waxay odhan: Dulli iyo dar xumo waxay maanta haysataa gaalada.

[^5]: Macnaha waxaa weeye wuxuu ka yeeli doonaa inay mutaan ciqaab dambiyadooda badan darteed.

# 1929

Kuwa ay malaa’igtu sababaan[^6] inay dhintaan iyagoo ku gardarroonaya nafahooda. Markaas bay muujiyaan hoggaansamid (iyagoo leh): Ma ba aanu fali jirin wax xume ah. Mayee, hubaal Allaah baa ogsoon waxa aad fasheen.

[^6]: Imaanshaha malaa’igta si ay u qaadaan nafahooda.

# 1930

Ee gala albaabbada Naarta idinkoo ku waaraya dhexdeeda. meel baas oo belo ah waa hoyga isla weynayaasha.

# 1931

Oo waxaa lagu yidhaahdaa kuwaa (u hoggaansan Alle ee) iska jira (xumaha): Waa maxay waxa uu Rabbigiin soo dejiyey? Waxay yidhaahdaan: Khayr. Waxay leeyihiin kuwa sama ku fala adduunyadan samaan, oo xaqiiq Daarta Aakhira baa u khayr badan. Oo xaqiiq waxaa barwaaqo iyo baraare ah Daarta kuwa iska jira (xumaha).

# 1932

Beeraha negaadiga, ay gelayaan, ay hoostoodu webiyo qulqulaan, waxay ku mudan gudaheeda waxay doonaan. Sidaas buu Allaah ku abaal mariyaa kuwa iska jira ( xumaha).

# 1933

Kuwa ay malaa’igtu oofsato iyagoo ku sugan xaalad wanaagsan iyagoo leh: Nabad korkiinna ha ahaato: Gala Jannada waxaad (samo) fasheen darteed.

# 1934

Ma waxay sugayaan waxaan ahayn inay malaa’igtu u timaaddo ama Amarka Rabbigaa[^7] u yimaado inuu fulo? Sidaas oo kale bay faleen kuwii ka horreeyey. Oo Allaah ma ku gardarroon, laakiinse iyaga baa nafahooda ku gardarrooday.

[^7]: Ka imaanshaha cadaab xagga Ilaahay si uu ugu halaago.

# 1935

Markaas (abaalka) xumihii ay faleen baa ku dhici, oo waxaa hareereyn waxay ku jeesjeesayeen.

# 1936

Oo kuwa shurukada u yeela Allaah waxay yidhaahdaan: Haddii uu Allaah doono ma aan caabudneen waxba Sokadi innaga iyo aabbayaashayo midna, oo ma xaaraamayneen waxbana (Amarkiisa) la’aanti. Sidaas oo kale bay faleen kuwii ka horreeyey: Ee Rususha ma waxaa la saaray wax kale aan aheyn gaarsiin cad (ee Dhambaalka Ilaahay)?

# 1937

Oo xaqiiq Waxaan ka soo bixinnay ummad walba Rasuul (leh): Caabuda Allaah Keliya, oo ka dheeraada Shaydaan. Markaa baa waxaa ka mid noqday qaar Allaah uu hanuuniyey, oo waxaa ka mid noqday qaar habowga ku waajibay. Ee mara dhulka markaa fiiriya sida ay aheyd cidhibta beeniyayaasha.

# 1938

Haddii aad ku dadaashid hanuunkooda, haddaba hubaal Allaah ma hanuuniyo cid uu lumiyo[^8], mana heli doonaan wax u soo gargaara.

[^8]: Sababta doorashadooda inay diidaan hanuunka.

# 1939

Oo waxay ku dhartaan Allaah dhaarahooda kuwa ugu culus: Allaah ma soo bixin doono mid isagu dhinta. balse, (haayoo) waa ballan saaran oo Xaq ah, laakiinse dadka badankiisu ma oga.

# 1940

(Waa) si uu ugu caddeeyo (abbaarta) waxa ay isku khilaafsan yihiin, oo markaa kuwa (Xaqa) diida (ama qariya) u ogaadaan inay ahaayeen beenaalayaal.

# 1941

Sideedaba Qowlkayagu marka aan wax doonno waa oo Keliya inaan ku nidhaahno: "Ahaw” oo waaba uu yahay.

# 1942

Oo kuwa u soo haajira Ilaahay Darti, kaddib markii la caddibay, Waxaan hubaal ku siin doonnaa meeqaan wanaagsan adduunka, oo abaal gudka Aakhiro baa xaqiiq ka sii weyn, haddii ay ogaan lahaayeen.

# 1943

Kuwa sabra oo Rabbigood isku halleeya ee ku kalsoon.

# 1944

Oo ma aanu soo dirin adiga hortaa (Nabi Muxammadow) waxaan ahayn rag aan u waxyoonno (oo ma soo dirin malaa’ig). Ee weydiiya ehlu Dikirka (ee yaqaan Towraadda iyo Injiilka), haddii aydaan ogeyn.

# 1945

Xujooyin cad iyo Kutub (baan la soo dirnay Rususha). Oo Waxaan kugu soo dejinnay Waanada (Qur’aanka), si aad ugu caddaysid dadka waxa loo soo dejiyey, bal inay u fiiro yeeshaan oo ay wax ku qaataan.

# 1946

Ma waxay haddaba kuwa qoola xumaha dareemaan aamin inuusan Allaah sababi doonin inuu dhulka la go’o oo liqo, ama inuu cadaabka ka qaban doonin meel aanay ka fileyn?

# 1947

Ama inuusan qaban doonin iyagoo ku jira safarradooda, markaas ma baxsan doonaan?

# 1948

Ama inuusan ku qaban dooin nuqsaamin iyo cabsi isa soo tarta. hubaal Rabbiggiin waa Turid Badane, Naxariis Badan[^9].

[^9]: Isagoo dib ugu dhiga ciqaabka ay mudan yihiin oo siiya fursad ay ku toobad keenaan.

# 1949

Ma waysan u fiirsan wax kastoo uu Allaah abuuray, (sida) hararkoodu ugu iishaan midig iyo bidix, oo ugu sujuudaan Allaah iyagoo cuftiran.

# 1950

Oo waxa jira noole ee ku sugan samooyinka iyo waxa ku sugan arlada waxay u sujuudaan Allaah (Keliya), iyo malaa’igta (sidoo kale) oo iyagu iskama weyneeyaan.

# 1951

Waxay ka cabasadaan Rabbigood ka korreeya, oo falaan waxa la amro.

# 1952

Oo Allaah wuxuu yidhi: Ha yeelannina labo ilaah. Waa uun Ilaah Keliya. Ee Aniga oo Keliya waa inaad iga cabsataan[^10].

[^10]: Nabigu s.c.w. wuxuu yidhi: “Qofkii qiraa inuusan jirin ilaah Xaq ah aan aheyn Allaah Keliya iyo inuusan laheyn wax shariik ah, iyo in Muxmmad yahay addoon Ilaahay iyo Rasuulki, iyo in Ciise yahay addoon Ilaahay iyo Rasuulki, iyo Kelmeddiisii uu Jabriil ku afuufay Maryam iyo ruux uu abuuray Allaah, iyo in Jannadu run tahay, Naartuna run tahay, Allaah wuxuu gelin Jannada si kastaba camalkiisa ha u yaraadee. W.w.Al-Bukhaari

# 1953

Oo waxa ku sugan samooyinka iyo arlada Isaga baa leh, oo Waa in Isaga (Alle) cibaadada lagu keli yeelo oo la adeeco si joogta ah. Ee Ma waxaad haddaba iska jiri doontaan waxaan ahayn(Ciqaabka)Ilaahay

# 1954

Oo wax kastoo nicmo ah ee (lagu galladeystey) dushiinna waa xagga Ilaahay, haddana marka dhibaato idin ku dhacdo, Xaggiisa baad u calaacashaan idinkoo gargaar doon ah.

# 1955

Haddana marka uu idinka faydo dhibaatada, mise qaar idin ka mid ahi waxay shuruko uga dhigaan kuwo kale Rabbigood.

# 1956

Sidaa awgeed waxay ahaadaan kuwo ka abaal dhacsan waxa aan siinnay. Ee iska raaxeysta, waadse ogaan doontaan.

# 1957

Oo waxay dhinac u dhigaan wax aanay[^11] garanayn qayb ka mid ah waxa aanu siinnay. Tallaahi, hubaal waa la idin weydiin waxa aad been abuurateen.

[^11]: Waxaa loola jeedaa wax ayan cilmi u heysan oo ah ilaahyadaa baadilka ay sameysteen, bal waxay wax ku dhisaan malooyin iyo caadooyin ama raacidda dad habowsan.

# 1958

Oo waxay u yeelaan Allaah gabdho[^12]. Xurmo oo dhan Isaga baa leh oo hufan, oo iyaguna waxay isa siiyeen waxa ay rabaan.

[^12]: Waxay yidhaahdeen Allaah wuxuu leeyahay gabdho, iyagoo ula jeeda malaa’igta, iyagoo naf ahaantooda neceb inay yeeshaan gabdho sida uu Allaah ku xusay Aayaddan iyo tan ka dambeysaba.

# 1959

Oo marka lagu war geliyo midkood (dhalashada) gabadh, wuxuu noqdaa wejigiisa madow, oo waaba tiiraanyeysan yahay.

# 1960

Wuxuu iska qariyaa dadka xumida waxa lagu soo war geliyey darteed. Ma wuxuu ku heystaa dulli mise ku aaasaa (iyadoo nool) carrada? Alla xumaa waxa ay xukumaan[^13].

[^13]: Nabigu s.c.w. wuu xaaraanshay ku caasinta hooyooyinkiin, nolol xabaalidda gabdhaha , diidista bixinta xuquuqda dadka, baryada, ku tiri ku teenta iyo su’aasha badan, iyo luminta maalka. W.w.Al-Bukhaari.

# 1961

Kuwa aan rumeysneyn Aakhirada waa tusaale xun, oo Allaah baa iska leh tilmaanta wanaagsan ee sare, oo waa Isaga Adkaadaha, Falka iyo Oraahda San.

# 1962

Oo haddii uu Allaah durbaba ugu ciqaabi lahaa dadka dulmiga ay galaan, kagama tageen (dhulka) guudki nafley qudh ahi, laakiinse wuxuu ugu dib dhigaa waqti go'an[^14], markaa marka uu u yimaado ajalkoodu, ma dib dhigi karaan Saacad mana soo hor marin karaan

[^14]: Sida waxa lagu xusay labadii Aayadood ee hore.

# 1963

Oo waxay u yeelaan Allaah waxa ay (iyaguba) nacaan, oo carrabyadoodu waxay sheegaan beenta ah inay mudan midda wanaagsan; waxaa sugan inay leeyihiin Naar, oo loo hormarin doono[^15].

[^15]: Macno kale waxaa weeye waxaa laga yeeli inay halkaasi kaga horreeyaan inta kale oo dhan.

# 1964

Tallaahiye, Waxaan dhab ahaan u soo dirnay (Rusul) ummado kaa horreeyey, Wuxuuse u qurxiyey Shaydaanka camalladooda. Marka waa isaga Gacalkood maanta, oo waxay leeyihiin cadaab aad u xanuun badan.

# 1965

Oo kuuguma aanu soo dejin Kitaabka (Qur’aanka) waxaan ahayn inaad u caddeyso iyaga waxyaalaha ay isku khilaafsan yihiin, iyo hanuun ahaan iyo Naxariis qolo rumaysan.

# 1966

Oo Allaah waa Kan ka soo dejiyey biyo daruuraha, oo ku nooleeyey arlada dhimashadeeda kaddib. hubaal arrinkani waxaa ugu sugan calaamo qolo wax maqasha.

# 1967

Oo hubaal waxaa idiinku sugan xoolaha cibrad. Waxaan idinka waraabinnaa waxaa ku jira uurarkooda uus iyo dhiig dhexdood, caano saafi ah, oo u fudud, mari og hunguriga kuwa cabba.

# 1968

Iyo wax ka mid ah midhaha geedaha timirta iyo canabyada oo aad ka samaysataan cabbitaan culus[^16] iyo risiq wanaagsan. hubaal arrinkani waxaa ugu sugan calaamo qolo garasho leh.

[^16]: Aayaddan waxaa la soo dejiyey ka hor inta aan la xarrimin khamriga. Waxay muujineysaa xaqiiqda in waxyaalaha qaarkood ay ku jiraan dhibaato iyo in sidoo kale lahaan karaan xoogaa wanaag ah.

# 1969

Oo Rabbigaa wuxuu u waxyooday shinnada: Ka sameyso guryo buuraha iyo geedaha iyo waxa ay dhisaanba.

# 1970

Markaas wax ka cun midhaha oo dhan, oo qaad jidadka Rabbigaa idinkoo laylan. Waxaa ka soo baxa uurarkeeda sharaab kala midab ah oo caafimaad ugu jiro dadka. hubaal arrinkani waxaa ugu sugan calaamo qolo feker fiican leh.

# 1971

Oo Allaah baa idin abuuray, misna sababa inaad dhimataan, oo waxaa idin ka mid ah mid loo celiyo cimriga u liita nolosha, si uu waxba aanu u ogaan kaddib waayo aqoontii. Hubaal Allaah waa wax kasta Ogsoone, Awood Badan.

# 1972

Oo Allaah wuxuu uga roonaaday qaarkiinba qaar kale xagga risiqa, Marka, kuwa loo roonaaday sinnaba uma mulki siiyaan risiqooda kuwaa (addoomaha ah) oo ay midigtoodu hanato si ay isku mid ugu noqdaan[^17]. Ee ma Nicmadda Alle (Islaamka) baa waxa ay diiddan yihiin?

[^17]: Xujada lagu xusay Aayaddan waxaa weeye: Haddii ay u arkin waxyaalaha ay leeyihiin wax la siman iyaga, haddaba sidee bay ula simi karaan Allaah uunkiisa.

# 1973

Oo Allaah wuxuu idiinka yeelay nafahiinna afooyin idinla nooc ah, oo wuxuu idinka siiyey afooyinkiinna ubad iyo ilmo ilmahood, oo wuxuu ku galladeysatay korkiinna wax ka mid ah waxyaalaha wanaagsan. Ee ma baadil (shirki) baa waxay ay rumeysan yihiin, halka ay tahay Nicmadda Ilaahay (Towxiidka) waxa ay ku gaaloobaan?

# 1974

Oo waxay caabudaan Allaah sokadi, wax aan uga hanan karin wax risiq ah xagga samooyinka iyo arlada, oo aan wax awood ahi lahayn.

# 1975

Ee ha u yeelina wax la dhig u ah[^18] Allaah. Hubaal, Allaah wuu Og yahay, idinkuse ma ogidin.

[^18]: Ma jiro wax loo dhigo.

# 1976

Allaah wuxuu soo qaataa tusaale[^19]: addoon la leeyahay aan waxba awoodi karin, iyo mid aanu ka siinnay xaggeenna risiq wanaagsan, oo isagu wax ka bixiya sir iyo caddaanba. Miyey labadaasi siman yihiin? Ammaan oo idil waxaa mudan Allaah! Mayee badankoodu ma oga.

[^19]: Waxaa tusaalahan jawaab ahaan loo siiyey mushrikiinta la mid dhiga Allaah ee arzaaqa ee awoodda badan sanamyada aan xoog iyo xeelad midna lahayn.

# 1977

oo Allaah wuxuu (kaloo) soo qaataa tusaale labo nin, oo midkood af la’yahay (hadli karin), kaasoo aan waxna karin inuu hagaajiyo, oo isagu ku ah culeys abaankiisa, meeshuu u diraba aan ka keenin khayr. Miyaa lala simi karaa mid amra caddaalad, oo isagu (naf ahaantiisa) ku sugan Jid Toosan?

# 1978

Oo Allaah baa iska leh waxa aan muuqan ee jira samooyinka iyo arlada. Oo Arrinka Saacadda (Qiyaame) ma aha waxaan ahayn sida il biriqsi, ama ka dhowba. hubaal Allaah wax walba waa uu Karaa.

# 1979

Oo Allaah wuxuu idinka soo saaray uurarka hooyooyinkiin idinkoo aan waxba garanayn. Oo Wuxuu idin yeelay maqal iyo arag iyo quluub inaad mahad naqdaan

# 1980

Mawaysan arkayn shimbiraha loo sakhiray (oo ku duulaya) hawada samada? Cidina ma qaban karto aan ahayn Allaah. hubaal, arrinkani waxaa ugu sugan calaamooyin qolo rumaysan.

# 1981

Oo Allaah wuxuu idiinka yeelay guryihiinna degaan aad ku xasishaan, oo wuxuu idinku galladeystey teendhooyin laga sameeyey hargaha xoolaha idiin fudud qaadistooda maalinta geeddigiinna iyo maalinta negaadigiinnaba. Oo wax ka mid ah (idaha) duftooda iyo (geela) dhogortooda iyo (riyaha) timahooda (wuu idinku galladeystay) alaabo guri ahaan iyo sahay ilaa muddo ah.

# 1982

Oo Allaah wuxuu idiinka yeelay waxa uu abuuray (geedaha) hoosas, oo idiinka yeelay buuraha gebiyo aad gashaan, oo idiin yeelay dhar idinka celiya kuleylka (iyo qabowga) iyo dhar (jaakado bir ah) oo idinka celiya (dhibka) dirirtiinna. Sidaas buu idiinku iltiraa Nicmaddiisa bal inaad u hoggaansantaan.

# 1983

Haddiise ay jeesadaan, haddaba xilkaagu waa oo keliya Gaarsiinta cad (ee Dhambaalka Ilaahay).

# 1984

Waxay gartaan Nicmadda Ilaahay (Islaamka), haddana way dafiraan, oo badankoodu waa kuwo aan mahad naqin.

# 1985

Oo maalinta aan ka soo saari doonno ummad walba markhaati, markaas aan la siin doonin wax idan ah kuwa (Xaqa) diida (ama qariya), oo aan laga yeeleyn inay axsaan fal dalbaan.

# 1986

Oo marka ay kuwa gar ma qaatayaasha ah arkaan cadaabka, lagama khafiifinayo, oo lama siinayo nafis.

# 1987

Oo marka ay kuwa u shariig yeela (kuwo kale Alle)[^20] arkaan kuwa ay ka dhigteen shurakada Ilaahay waxay odhan: Rabbigayow! Kuwaanu waa kuwa aan ka dhigannay shurakada ilaahay ee aan baryi jirnay adiga Sokadaa[^21]. Waxayse dib ugu celin hadalka (iyagoo leh): Waxaad tihiin beenaalayaal.

[^20]: Waxaa shirki loola jeedaa wixii lala barbar caabudo Allaah, sheydaankuna wuxuu amraa cibaadada asnaamta .

[^21]: Waa rumeysnaanta inuu Allaah leeyahay shuruko lala wadaajiyo cibaadada, shurkadaasina ay uga shafeeci Ilaahay agti.

# 1988

Oo waxay ula imaan Allaah maalintaas hoggaansan dhan, oo waxay waayi waxay (sanamadii ay) been abuuran jireen.

# 1989

Kuwa Xaqa diida (ama qariya) oo wax ka weecsha Jidka Ilaahay, waxaan ugu dari cadaab cadaabkooda, waxay fasahaad fali jireen awgii.

# 1990

Oo Maalinka aan ka soo saari doonno ummad walba markhaati ku marag fura oo iyaga ka mid ah, oo aan kuu keenno adiga inaad ka ahaato markhaati kuwan - oo Waxaan kugu soo dejinnay Kitaabka (Qur’aanka) u faahfaahinaya wax walba si cad , iyo inuu u ahaado Hanuun iyo Naxariis iyo war san oo farxad leh kuwaa hoggaansama[^22].

[^22]: Muslimiin waa kuwa isu dhiiba Doonista Ilaahay ee u hoggaansan.

# 1991

Hubaal Allaaah wuxuu amraa caddaalada iyo axsaan falka iyo siinta qaraabada (xaqooda), oo wuxuu reebaa anshax darrada iyo xumaanta iyo gardarrada. Wuu idin waaninayaa, bal inaad wax ku qaadataan.

# 1992

Oo oofiya Axdiga Ilaahay marka aad gashaan, oo ha burinnina dhaaraha kaddib markaad adkeyseen, oo waxaad dhab ahaan uga dhigateen Allaah damiin. hubaal Allaah wuu Og yahay waxa aad fashaan.

# 1993

Oo ha la mid noqonnina sida tan furfurta xadhiggeeda ay soohday iyadoo u googooneysa gabal gabal kaddib markuu yeeshay xoog. Waxaad ka dhigataan dhaarahiinna inay ahaadaan siyaalo aad isku khiyaantaan dhexdiinna, inay ummad ka tiro badan tahay ummad kale (darteed[^23]). Allaah waa uun idinku imtixaanaa. Oo hubaal Wuxuu xaqiiq idiin caddeyn Maalinta Qiyaamaha waxaad isku khilaafteen.

[^23]: Muslimiinta tiro ahaan way yaraayen, waxayna la galeen gaalada heshiis., Markii ay arkeen Quryash inay tiro badan yihiin, oo ay muslimiinta dheer yihiin xoog iyo xeeladba iyo waayo aragnimo, waxay door bideen inay uga baxaan heshiiska Nabiga s.c.w., ficilkan oo kalena Allaah wuu reebay. Macnaha waa ha ugu dhaarannina been ama ha burinnina heshiis ama ka bixina ballan aad gasheen dano adduunyo darteed, si kastaba uga xoog badnaadee cadowgiinna.

# 1994

Oo haddii uu Allaah doono, wuxuu hubaal idinka dhigi lahaa ummad keliya, Laakiinse wuxuu lumiyaa cidduu doono oo hanuuniyaa ciddii uu doono. Oo hubaal Waa la idin weydiin waxaad fasheen.

# 1995

Oo ha ka dhigannina dhaarahiinna siyaalo aad isku khiyaantaan dhexdiinna, si aanay cagi u sidban kaddib sugnaashaheeda, oo aad dhadhamisaan xumaan (cadaab) inaad ka jeedsateen Jidka Ilaahay darteed, oo waxaad mudan Cadaab aad u weyn.

# 1996

oo ha qaadannina qiimo yar aad siisataan Axdiga Ilaahay. Hubaal waxa Allaah agtiis ah baa idiin khayr badan haddii aad og tihiin.

# 1997

Waxa aad haysataan wuu dhammaan, oo waxa Allaah agtiis ah baa baaqi ahaanaya. Oo hubaal waxaan xaqiiq siin kuwa sabra abaalgudkooda u qalma waxa ugu wanaagsan ay faleen.

# 1998

Mid kastoo sama fala lab ama dheddig oo mu’min ah waxaan hubaal ka yeeli inuu noolaado nolol fiican oo farxad leh, oo waxaanu hubaal siin abaalgudkooda u qalma waxa ugu wanaagsan ay faleen[^24].

[^24]: Aayaddan waxay caddeysey inay ragga iyo dumarka ajar isku mid ah leeyiiin Ilaahay agtiisa marka ay la yimaadaan camal san oo iimaan u wehliyo.

# 1999

Ee marka aad akhriyeyso Qur’aanka, (hor iyo baataba) ka magan gal Allaah shaydaanka la fogeeyey.

# 2000

Hubaal kuma dul laha awood kuwaa (Xaqa) rumeysan oo Rabbigood isku halleeya oo ku kalsoon.

# 2001

Ee wuxuu awood ku dul leeyahay oo keliya kuwa la saaxiiba iyo kuwa la wadaajiya cibaadada kuwo kale (Allaah).

# 2002

Oo marka aan ku beddelno Aayad meel Aayad kale, oo Allaah baa dhab u Ogsoon wuxuu soo dejiyo, waxay yidhaahdaan: Waxaad uun tahay been abuurte. Mayee, badankoodu wax ma oga.

# 2003

Dheh: Ruuxa Daahirka ah (Jabriil) baa kaga soo dejiyey xagga Rabbigaa si xaq ah, si uu ugu sugo kuwa (Xaqa) rumeysan, oo ugu ahaado hanuun iyo war san oo farxad leh kuwa hoggaansama ee isu dhiiba (Allaah).

# 2004

Oo dhab ahaan Waxaan ognahay inay yidhaahdaan: Waxaa sideedaba wax bara qof aadmi ah. Carrabka midka ay ku leexinayaan waa af shisheeye[^25], oo kani waa af Carabi faseex ah.

[^25]: Af cajami ah waa af aan Carabi ahayn , sidoo kalena waxaa la yidhaahdaa cajami afka carabiga ee la jajabiyo, waayo ninka ay ku tuhmayaan inuu baro Qur’aanka Rasuulka waa nimaan Carab ahayn, oo yaqaan xoogaa Carabi ah.

# 2005

Kuwa aan rumeysnayn Aayadaha Ilaahay, hubaal Allaah ma hanuuniyo, oo waxay leeyihiin cadaab xanuun badan.

# 2006

Waxaa uun abuurta been sideedaba kuwa aan rumeysnayn Aayadaha Ilaahay, oo waa kuwan kuwa ah beenaalayaasha.

# 2007

Mid kastoo isagu ku gaalooba Allaah kaddib isaga oo rumaysnaa[^26], mid maahee lagu khasbay isagoo qalbigiisu ku xasilan yahay Iimaanka - laakiinse midkii isagu u fura laabtiisa gaalnimo - kuwan dushoodu waxaa ah Cadhada Ilaahay, oo waxay leeyihiin Cadaab aad u Weyn.

[^26]: Gunaanadka Aayadda iyo waxa ka go’an ee ka maqan ee la iska garan karo waxaa weeye wuxuu galabsaday Cadhadii Ilaahay.

# 2008

Arrinkaasi waxaa ugu wacan inay jecel yihiin nolosha adduunkan wax ka badan Aakhirada, iyo inaan Allaah hanuunin qoloda gaalada ah.

# 2009

Kuwan weeye kuwa uu Allaah daboolay quluubtooda iyo maqalkooda iyo aragggooda.Oo waa kuwan kuwa dhoohan.

# 2010

Shaki ma leh, inay Aakhirada ahaan kuwa khasaari doona.

# 2011

Waliba hubaal Rabbigaa, xagga kuwa soo haajira kaddib inta la dhibay markaas halgama ee sabra, hubaal Rabbigaa intaa kaddib, xaqiiq waa Dambi Dhaaf Badane, Naxariis Badan.

# 2012

(Xusuuso) Maalinta ay naf walba imaan iyadoo u doodaysa nafteeda, oo naf walba loo oofin waxay fashay, iyagoo aan loola dhaqmi doonin si caddaalad darro ah.

# 2013

Oo Allaah wuxuu yeelaa tusaale: magaalo nabad aheyd xasilloon; oo uu uga yimaado risiqeedu haqab la’aan meel walba, ha yeeshee ku gaalowday Nicmooyinkii Ilaahay. Sidaas darteed Allaah ka yeelay inay dhadhamiso gaajo daran iyo cabsi waxay samaynayeen darteed[^27].

[^27]: Gaajo iyo cabsi u hareereyso sida dharku ugu hareersan yahay jirka.

# 2014

Oo dhab ahaan waxaa u yimid Rasuul ka mid ah, wayse beeniyeen, markaas baa waxaa ku dhacay Cadaab iyagoo ahaa gar ma qaatayaal.

# 2015

Ee cuna waxa ka midka ah waxa Allaah idin siiyey, xalaasha ee fiican, oo ka mahad cesha Nicmadda Ilaahay (Islaamka), haddii aad Isaga Keliya caabuddaan.

# 2016

Wuxuu uun sideedaba idinka xaaraameeyey waxa iskood u dhinta iyo dhiig iyo hilib doofaar iyo waxa magac kale aan aheyn kan Allaah lagu xusay. Mid kastoo se ay dani ku qabato isagoo aan caasooyobid u dan laheyn, oo xad gudbeyn, markaa hubaal, Allaah waa Dambi Dhaaf Badane, Naxariis Badan.

# 2017

Oo waxa ay carrabyadiinnu tilmaamayaan, ha sheegina been (idinkoo leh): Kani waa xalaal kanna waa xaaraan, si aad ugu been abuurataan Allaah. hubaal kuwa ku been abuurta Allaah ma liibaani doonaan.

# 2018

Waa raaxo yar oo waxay leeyihiin cadaab aad u xanuun badan.

# 2019

Oo kuwa heysta (diinta) Yuhuudiyadda Waxaanu ka xaaraamaynay waxyaalaha aan horay kuugu soo sheegnay[^28]. Oo ma aanu ku gardarroon, laakiinse iyaga baa nafahooda ku gardarrooday.

[^28]: Waa waxa ku soo arooray Suuradda Al –Ancaam Aayadda 146

# 2020

Haddana Rabbigaa, xagga kuwa u fala xumaan jahli darti markaas soo laabta intaas kaddib oo samaada, hubaal Rabbigaa taasi kaddib, waa Dambi Dhaaf Badane, Naxariis Badan.

# 2021

Hubaal Ibraahiim wuxuu ahaa hoggaamiye lagu daydo, adeeca Allaah, ka leexsan (diimaha gurracan oo dhan), oo ma aheyn mid ka mid ah Mushrikiinta[^29].

[^29]: Waa leh dhammaan tilmaamaha wanaagsan ee ka yeeli karta qofka tusaale lagu daydo uu wax ku hoggaamiyo.

# 2022

Ka mahad naqa Nicmooyika Ilaahay. (Allaah) baa doortay oo ku hanuuniyey Jid Toosan (Islaamka).

# 2023

Oo Waxaanu ku siinnay samaan adduunkan.Oo Aakhirada wuxuu hubaal ka mid ahaan inta wanaagsan.

# 2024

Markaas Waxaanu kuu waxyoonnay (Nabi Muxammadow): Raac caqiidada ibraahiim ee toosan, oo kama mid aheyn Mushrikiinta.

# 2025

Sabtida waxaa uun sideedaba loo waajib yeelay kuwii isku khilaafay arrinkeeda[^30], oo hubaal, Rabbigaa wuu ku kala xukumi dhexdooda Maalinta Qiyaamaha waxay isku khilaafeen.

[^30]: Waxaa loo yeelay maalinta Sabtida: waxaa loola jeedaa waxaa la faray inay la yimaadaan cibaado badan, iyo camallo wanaagsan oo iska daayaan maalintaas xoogsiga iyo maceeshad raadinta,laakiinse kama soo bixin, wayna isku khilaafeen, kaddibna waxaa lagu nasakhay xukunkii maalintaa shareecadii Nabi Ciise c.s. ee ka dambeeyey Muuse c.s.,. ugu dambeyn wuxuu Allaah ku hanuunshay maalinta abbaarta ah muslimiinta oo waa maalinta Jumcaha. Nabigu s.c.w. wuxuu yidhi: Waxaan leennahay innaga Muslimiinta ah Jumcaha, Yuhuuddana maalintooda waa Sabtida, Kirishtaankuna Axadda, Annaga ayaa u horreyna, iyaguna waa naga dambeeyaan. Waxaannu nahay ummad tii u dambeysey ummadaha, waxaannuse ahaan doonnaa ummadda u horreysa ee gasha Jannada.

# 2026

Ugu baaqa Jidka Rabbigaa si xikmad leh iyo waano wanaagsan, oo ula dood sida ugu fiican. Hubaal Rabbigaa wuu Og yahay kuwa ka luma Jidkiisa, oo wuu Og yahay kuwa hanuunsan.

# 2027

Oo haddii aad aar goosaneysaan, haddaba aar goosta in la mid ah intii la idin geystey oo kale, haddiise aad sabartaan, hubaal sidaas baa u wanaagsan kuwa sabra.

# 2028

Oo sabar, oo ma aha sabarkaada waxaan aheyn (wax lagu helo kaalmada) Ilaahay. Oo ha u murugoon, oo ha ka welwelin waxa ay xume qoolaan.

# 2029

Hubaal Allaah wuxuu la jiraa kuwa iska jira (xumaha) ee ah sama falayaasha.

# 2030

Waxaa xurmo oo dhan iska leh oo hufan Kan (waa Alle'e) ka guureysiiyey addoonkiisa (Nabi Muxammad) goor habeen ah Masjidka Xaramka xagga Masjidka shishe[^2], ee aan barakaynay hareerahiisa, si aan wax uga tusno Calaamooyinkayaga. Hubaal, Waa wax kasta Maqlaha, wax kasta Arkaha ah.[^1]

[^1]: Al-Israa: Waa ku bixitaan guure goor habeennimo ah, Suuraddan sidoo kale waxaa la yidhaahdaa Banuu Israa’iil (Ilmahii Israa’iil).

[^2]: Masjidka Al-Aqsaa ee ku yaal Qudus iyo degaannada hareerahiisa ah uu Allaah ku barakeeyey inuu ka soo bixiyey anbiyada badankood deggaannadaas oo ah dhul wanaagsan oo khayr badan.

# 2031

Oo Waxaan siinnay Muuse Kitaabka (Towraadda) oo aan uga dhignay hanuun Ilmaha Isaa’iil (Annagoo leh): Ha ka dhigannina cidaan Aniga aheyn wakiil aad tala saarataan[^3].

[^3]: Waa inaad ku kalsoonaataan oo isku halleysaan Allaah oo tala saarataan idinkoo ogaanaya inuu Allaah subxaanahu wa tacaalaa yahay Kan haya wax iyo arrin walba xilkood oo idin xafida.

# 2032

Ubadka kuwa aan la qaadnayow Nuux! Hubaal wuxuu (Nuux) ahaa addoon aad u mahad naqid badan.

# 2033

Oo Waxaan ugu dhignay arrin go’an oo la yaqaan Ilmaha Israa!iil Kitaabka[^4] gudahi: hubaal Waxaad fasahaadin arlada labo jeer oo isku kibrin iskibrin aad u weyn.

[^4]: Horay ugu sheegnay waxyi ahaan Kitaabka Towraadda waxa ay falayaan.

# 2034

Ee markii uu wacadka labada kan hore yimid[^5], waxaan idinku soo dirnay addoomo aan leennahay oo xoog badan (Jaaluut iyo ciidankiisa) oo ku daran dagaalka. Markaas bay galoo baxeen guryihiinna dhexdooda, oo wuxuu ahaa wacad la fuliyey.

[^5]: Cadaabka loogu gooddiyey midka hore labadoodii caasiyoobid, Iyagoo ku xadgudbaya xurmaddooda, inay wax dilaan oo baabbi’yiaan.

# 2035

Misna Waxaan mar kale idiin soo celinnay markiinna inaad ka guuleysataan. Oo Waxaan idinku taageernay maal iyo wiilal oo idinka dhignay ciidan tiro badan.

# 2036

Haddii aad samo fashaan, waxa aad u sama fashaan uun waa nafahiinna, oo haddii aad xumaan fashaan (waxaad u geysataan) uun (lidka nafahiinna). Ee markii uu wacadkii dambe (kii labaad) yimid ( Waxaan soo dirnay cadowyadiinna Bukhtanassar iyo ciidankiisa) si ay ugu dhigaan tiiraanyo ka muuqaato wajiyadiinna, oo ay u galaan masjidka shishe (ee Qudus ku yaal) sidii ay markii horeba u galeen, oo ay u baabbi’iyaan wax kasta ay helaan baabba' muuqda.

# 2037

(Markaasuu Allaah yidhi) waa intaasoo Rabbigiin idiin naxariisto (haddii aad toobad keentaan), haddiise aad mar kale u noqotaan (xumo fal), waxaanu Annaguna sidoo kale u noqon doonnaa (Ciqaabidda). Oo Waxaanu uga dhignay Naarta gogol gaalada (iyo xabsi lagu xidho).

# 2038

Hubaal Qur’aankani wuxuu ku hanuuniyaa arrin tan u toosan, oo wuxuu siiyaa war san oo lagu farxo mu’miniinta fala samaha inay leeyihiin Abaalgud Weyn.

# 2039

Kuwa se aan rumeysnayn Aakhirada, Waxaanu u diyaarinnay Cadaab aad u Xanuun Badan.

# 2040

Oo Aadmigu wuxuu ku duceystaa shar sida uu ugu duceystoba khayr. Oo aadmigu mar walba waa degdegaa[^6].

[^6]: Macnaha waxaa dhacda marmar inuu habaaro ilmahaiisa ama dadka aad ugu dhow oo xigaaladiisa ah oo waa sida isaga oo naftiisa habaaraya, sidoo kale waxaa la yidhi macnaha waa wuxuu Allaah ka baryaa wax uu moodo inuu khayr u yahay, ha yeeshee Allaah og yahay inuu shar u yahay, sidaas awgeed uusan ka ajibiin ducada oo ka aqbalin baryadaa. Aadmiguna wuu degdeg badan yahay, macnaha waa sabar yar yahay, laab kac badan yahay, oo wax ku dhaqaaqaa ka fiirsi la’aan qof uu Ilaahay u naxariistay maahee. Aadmiga, si kasta uu isu kibriyo, weli waa daciif iyo abuurane yar.

# 2041

Oo Waxaan ka dhignay habeenka iyo maalinta labo calaamadood. Markaasaan, Waxaan ka yeelnay calaamadda habeenka inuu tago oo tirmo, oo waxaan ka dhignay calaamadda maalinta mid la arko oo muuqata, si aad ugu raadsataan deeqda Rabbigiin, iyo si aad u ogaataan tirada sanooyinka iyo xisaabta. Oo Waxaan u caddaynay wax walba si faahfaahsan.

# 2042

Oo Waxaan ka yeelnay qof walbaa camalkiisa inuu laasumo oo ku dhego qoortiisa, oo Waxaanu u soo saari Maalinta Qiyaamaha Kitaab uu la kulmi isagoo fidsan[^7].

[^7]: Mar nin baa weydiiyey Nabiga s.c.w. : Camal kee baa u wanaagsan? Wuxuu yidhi: Salaadda oo la tukado waqtigeeda hore. Wuxuu weydiiyey: Maxaa xiga? Wuxuu yidhi: U sama falka waalidka. Wuxuu weydiiyey: Maxaa xiga? Wuxuu yidhi: Jihaadka Jidka Ilaahay. W.w. Al-Bukhaari

# 2043

(Waxaa lagu odhan) Akhri Kitaabkaaga, adiga naf ahaantaada baa isugu filan maanta xisaabiye ahaan.

# 2044

Mid kastoo toosnaada, wuxuu u toosnaadaa naftiisa. Oo mid kastoo lumaa[^8], xagga dhibkeeda buu uun isagu u lumaa. Oo ma jiro qof sida culaabo (denbiyo) oo qaadi culaabta (denbiyada) qof kale, oo marnaba ma cadaabno cidna jeer aan soo dirno Rasuul.

[^8]: Kaddib markii aan kala tusnay labada dhabbood kan khayrka iyo kan sharka, waxaan uga dhignay mas’uul kan uu dooran iyo ka talinta aayahiisa.

# 2045

Oo marka aan doonno inaan rogno magaalo, Waxaan u dirnaa amarkayaga kuwaa ka mid ah dadkeeda ee ladan (inay adeecaan Allaah) Wayse ka hor yimaadaan oo diidaan, kolkaas baa xaq ugu dhacaa Qowlka (cadaabka) oo aan burburinnaa burburin dhan.

# 2046

Oo badanaa intaan facyo halaagnay Nuux ka dambow! Oo Rabbigaa baa ku filan inuu yahay Kan dambiyada addoomihi Ogsoon ee Arka.

# 2047

Mid kastoo raba noloshatan soke, Waan ugu soo dedejinnaa dhexdeeda waxa aan doonno ka aan doonno. Intaas kaddib, Waxaan qayb u siinnaa Naarta uu ku guban isagoo dulleysan oo dayro ah.

# 2048

Oo mid kastoo raba Aakhirada oo u dadaala dadaalkeeda lagu helayo. isagoo mu’min ah, kuwan dadaalkooda hubaal waa mid la tixgeliyo[^9].

[^9]: Kuwa doonaya wanaagga, toosnaanta, u degdegidda ka toobid keenidda dambiyada iyo gefefka uu galay dacfiga aadmiga awgeed, Allaah subxaanahu watacaalaa wuxuu u ballan qaaday cafis iyo masaamax.

# 2049

Dhammaan waan siinnaa deeq - kuwaan iyo sidoo kale kuwaaba - ka mid ah deeqda Rabbigaa. Oo ma aha deeqda Rabbigaa mid reebban.

# 2050

Fiiri, sida aan uga kor marinnay qaarkoodba qaar (adduunkan gudihi), oo xaqiiq, Aakhirada baa lagu sii kala derejooyin weyn yahay oo lagu sii kala fadli badan yahay.

# 2051

Ha u shariik yeelin Allaah ilaah kale mid uu ahaadaba, si aadan u fadhiisan adigoo dulleysan, dacdarreysan.

# 2052

Oo Rabbigaa wuxuu guddoonshay inaydaan caabudin Axadna Isaga maahee. Iyo u sama fal waalidiintiin. Haddii uu midkood ama labadoodaba ku soo gaaro agtaada da' weyni, ha ku odhan erey xurmo darri ah haba ahaatee (wax u badan sida) “uf”[^10], oo ha hiifin, oo kula hadal, hadal wanaagsan oo gob ah.

[^10]: : Waxaa la isu diiday in lagu yidhaahdo waalidka : "Uf aan la maqleyn ” marka wixii ka sii weyn oo qowl ama ficil ah ka daran oo ka dambi weyn, mana bannaana. Bal wuxuu Ilaahay amray in la xurmeeyo oo la xaq dhowro oo si fiican loo xiriiriyo oo la wanaajiyo oo loogu adeego si farxad iyo laab furni leh. Uf waa muujin diiddo ama nac.

# 2053

Oo uga dhig naftaada mid u laylan iyaga oo nugul si naxariis leh, oo dheh: Rabbiyow! Ugu Naxariiso sida ay ii soo koriyeenba anigoo yar.

# 2054

Rabbigiin baa dhab u ogsoon waxa ku jira nafahiinna. Haddii aad wanaagsan tihiin, markaa hubaal, wuu u dambi dhaafaa kuwa u soo laabta in badan.

# 2055

Oo sii kan qaraabada ah xaqiisa iyo miskiinka iyo musaafirka (go’doonsan), oo ha ku bixinnina maalka wax xun oo dayac ah[^11].

[^11]: Macnaha waa ha ku bixin wax xaaraan ah ama kuu caasiyoobid Ilaahay.

# 2056

Hubaal kuwa dayaca ee wax xun ku bixiya maalka waa walaalaha shayaadiinta, oo Shaydaanku waa mid abad ka abaal dhaca Rabbigii.

# 2057

Oo haddii aad ka sii jeesato (kuwaa baahan ee dan yarta ah qaraabo ama jaar waxay ahaadaanba) adigoo filan Naxariis xagga Rabbigaa ah oo aad mar walba rajeyso, haddaba kula hadal, hadal qabow oo khayr ah [^12].

[^12]: Waxaa loola jeedaa haddii aadan haysan wax aad siiso markaa, ama aydaan fulin karin Amarka Ilaahay ee ku soo arooray Aayadda 26, haddaba ku dhaha hadal wanaagsan aan murugo gelineyn inaad u fidin kaalmo darteed, idinkoo ka dalbaya risiq xagga Rabbigiin si aad u siisaan xuquuqdooda qaraabada iyo qeyrkood.

# 2058

Oo ha ka dhigin gacantaada mid ku xiran luquntaada, oo ha wada fidin fidsanaan dhan, si aad meel u fadhiisan ha- dhow dambe adigoo eedeysan tabar gab ah.

# 2059

Hubaal Rabbigaa wuxuu u fidiyaa risiqa kuu doono, oo ku cidhiidhiyaa. Hubaal waa Mid addoomahiisa mar walba Xog Ogaal u ah oo Arka.

# 2060

Oo ha dilina carruurtiinna baqe aad ka qabtaan faqri darti, Annaga baa irsaaqayna iyaga iyo idinkaba. Hubaal, dilkoodu waa gef aad u Weyn.

# 2061

Oo ha u dhowaannina Zinada[^13], waayo,waa fool xumo iyo dariiq aad u xun.

[^13]: Iska jira dhammaan arrimaha kuu horseedi kara inaad fasho wax xun oo qudhun ah sida zino, gogol dhaaf, qish, khiyaano, iwm.

# 2062

Oo ha ku dilina nafta uu Allaah xaaraa- meeyay waxaan ahayn Xaq. Oo mid kastoo lagu dilo gardarro, Waxaan dhab ahaan siinnay warasadiisa awood[^14]. waase inuusan ku xad-gudbin arrinka dilka[^15]. Hubaal waa loo gargaaraye.

[^14]: Suldaan halkan waxaa loola jeedaa warasada qofka la dilay , ama xaakimka si ay u dalbaan qisaas, ama u aqbalaan diyo. Eeg Suuradda Al-Baqara Aayadda 178, iyo Suuradda An-Nisaa Aayadda: 92.

[^15]: Waa inaan lagu dilin waxaan ahayn arrin sharci ah ama waqtiga jihaadka qof ah cadow aad dagaal ku wada jirtaan.

# 2063

Oo ha u dhowaannina maalka agoonka sida u fiican maahee jeer uu qaan gaaro. Oo oofiya ballanka. hubaal Ballan walbaa oo la galo waa la is weydiin.

# 2064

Oo oofiya miisaanka marka aad wax miisaameysaan, oo ku miisaama miisaan xaq ah. Kan baa khayr ah oo cidhib wanaagsan.

# 2065

Oo ha raaraacina wax aydaan u laheyn cilmi. hubaal Maqalka, Aragga iyo Laabta mid walbaa oo kuwaas ka mid ah waa xil qaad lays weydiin.

# 2066

Oo ha ku marin dhulka isqaad qaad iyo kibir. waayo ma kartid inaad jeexdid dhulka,kumana gaari kartid buuraha dherer.

# 2067

Dhammaan waxakani – xumaanteedu - Rabbigaa agti waa lagu neceb yahay.

# 2068

Kuwani waa (qaar) ka mid ah waxa uu Rabbigaa kuu waxyooday oo ka mid ah xikmadda, oo ha u shariig yeelin ilaah kale wuxuu ahaadaba Allaah, si aan lagugu tuurin Naarta adigoo eedeysan, dayro ah.

# 2069

Ma wuxuu Rabbigaa idiin dooray wiilal, oo isagu ka yeeshay gabdho malaa’igta? Hubaal waxaad idinku ku hadashaan wax daran oo baas.

# 2070

Oo dhab ahaan waxaan ku soo celcelinnay (gooddimaha) Qur’aanka dhexdi, si ay u waansamaan, umase kordhiso iyaga waxaan aheyn didmo.

# 2071

Dheh: Haddii ay jiri lahaayeen ilaahyo kale (Allaah ka sokow) sida ay leeyihiin, markaas waxay hubaal awood u yeelan lahaayeen inay doonaan jid xagga (Alle) Rabbiga Carshiga weyn.

# 2072

Xurmo oo dhan Isaga baa (Alle) iska leh oo hufan, oo wuu ka sarreeyaa waxa ay leeyihiin sarreyn aad iyo aad u sarreysa.

# 2073

Toddobada samo baa muuiya xurmaddiisa oo hufa iyo arladaba iyo waxaa ku dhex jira, oo ma jiraan wax aan ku tasbiixsan Ammaanahiisa. Laakiinse waydaan garaneyn tasbiixdooda. Hubaal Isagu (Alle) waa Dul Badane, Dambi Dhaaf Badan.

# 2074

Oo marka aad akhrineyso Qur’aanka, waxaan dhignaa dhexdiinna adiga iyo kuwa aan rumeysneyn Aakhirada xijaab idin kala astura[^16].

[^16]: Markii ay soo degtay Suuradda Tabbad Yadaa Abii Lahab. Waxay xaaskii Abuu Lahab u timid Nabiga s.c.w. uu la joogo Abuu Bakar. Markii uu arkay Abuu Bakar. Wuxuu yidhi: Rasuul Allow! Tani waa naag xun, waxaana ka baqayaa inay kuu geysato waxyeello ee ka warran haddaad ka kacdo halkaan. Nabigu s.c.w. wuxuu yidhi: Ima arki doonto. Markaasay timid oo tidhi: Abuu Bakarow, ninkii saaxiibkaa ahaa wuxuu igu caayay gabay. Abuu Bakar wuxuu yidhi: ma gabyo. Waxay tidhi: Adiga xaggayga waxaad tahay runlow, oo iska tagtay. Waxaan idhi: Rasuul Allow! Kuma ayan arag. Nabigu s.c.w. wuxuu yidhi: Malag baa iiga asturayey labadiisa baal. W.w.Abuu Yaclaa

# 2075

Oo Waxaan yeellay quluubtooda dushooda daboollo, iyo culeys dhegahooda si aanay u fahmin, oo marka aad ku xusto Rabbigaa Keliya Qur’aanka waxay jeediyaan dhabarradooda iyagoo didsan.

# 2076

Annaga baa aad u ogsoon waxa ay dhageystaan marka ay ku dhegaysanayaan iyo marka ay qabsadaanba shir qarsoodi ah oo ay ku faqaan, marka ay gar ma qaatayaashu leeyihiin: Waxaad uun raacdaan nin sixran.

# 2077

Fiiri sida ay kuugu yeelaan tusaalooyin kolba, marka way lumeen, oo ma heli karaan Jidka (Toosan).

# 2078

Oo waxay yidhaahdaan: Ma marka aan noqonno lafo iyo boodh ciid ah, miyaa xaqiiq nala sooo bixin innagoo abuur cusub ah?

# 2079

Dheh: Noqda dhagxaan ama bir.

# 2080

Ama abuur kale ka mid ah waxaa ay aad u adag tahay (in la siiyo nolol) sida ay idinkula tahay maankiinna. Waxayse odhan doonaan: Yaa na soo celin? Dheh: Kan idin abuuray kal horeba! Markaa weli waxay ruxi doonaan madaxyadooda xaggaaga iyagoo leh: Waa goorma? dheh: Waa intaasoo uu dhow yahay.

# 2081

Maalinta uu idiin yeedhi, markaa aad ajiibi doontaan idinkoo u jeedin ammaan, oo waxaad moodi inaydaan nagaan wax yar ma’ahee.

# 2082

Oo ku dheh addoomahayga (inay) ku hadlaan hadal kan u wanaagsan. Hubaal, Shaydaanku wuxuu ka dhex abuuraa kala fogaansho iyo is af garan waa’. Hubaal, Shaydaanku aadmiga abad waa u cadow iska cad.

# 2083

Rabbigiin baa aad idin yaqaan, haddii uu doono, wuu idiin naxariisan, ama haddii uu doono, wuu idin cadaabi, oo kuuguma aanu soo dirin inaad ilaaliye aad ka ahaato.

# 2084

Oo Rabbigaa baa aad u ogsoon waxa ku sugan samooyinka iyo arlada. Oo dhab ahaan waxaan ka kormarinnay qaar ka mid ah anbiyada qaar kale, oo Waxaan siinnay Daawuud Zabuur.

# 2085

Dheh: Bal u yeedha kuwa aad sheegtaan Sokadi[^17], ma laha awood ay idiinka feydaan waxyeello ama idiinka wareejiyaan (cid kale).

[^17]: Waxay u nisbeeyaan Rabbigood inay shuruko la yihiin ee leh asnaam, malaa’ig, anbiyo, dad iyo jin, iwm

# 2086

Kuwaas ay baryaan, iyaga naf ahaantooda ayaa doona asbaabta u dhowaanshaha Rabbigood[^18]– koodii ugu dhowaansho badnaan - oo waxay rajeeyaan Naxariistiisa, oo ka cabasadaan Cadaabkiisa. hubaal Cadaabka Rabbigaa waa wax laga digtoonaado.

[^18]: Waxay mushrikiinta caabudeen Nabigii Ilaahay ee Ciise c.s. iyo malaa’igta, iyo qeyrkoodba, oo ka yeesheen wax u dhoweeya oo ku xiriirsha Ilaahay. Tafsiir kale waa inay Raalli geliyaan, iyagoo qiraya Sarreyntiisa.

# 2087

Oo ma jirto magaalo aynu halaagi doonin ka hor Maalinta Qiyaame ama aynu cadaabi doonin cadaab daran: kani wuxuu ku qoran yahay Kitaabka Qaddarka Ilaahay.

# 2088

Oo waxna nooma diidin inaan soo dirno calaamooyin aan ahayn inay dadkii hore beeniyeen. Oo Waxaan siinnay Thamuud hal - calaamad muuqata ah, wayse ku gardarroodeen. Oo uma aanu soo dirno calaamooyinka waxaan aheyn cabsiin.

# 2089

Oo waa tii aan kugu nidhi: hubaal Rabbigaa wuxuu koobaa dadka; Oo kama aynu dhigin riyadaan ku tusnay[^19] waxaan ahayn imtixaamid dadka, iyo geedka baasba (ee ku xusan) Qur’aanka, oo aan ku bajinno, umase kordhiyo waxaan ahayn xadgudub aad u weyn.

[^19]: Riyada la tusay waxaa loola jeedaa riyadii la tusay ee ku saabsanayd dagaalkii Badar inta uusan dagaalku billaaban. Mufasiriinta qaarkoodna waxay yidhaahdaan riyadii la tusay habeenkii Micraajka.

# 2090

Oo waa tii aan ku nidhi malaa’igta: U sujuuda Aadam, markaasay u sujuudeen Ibliis maahee (ma uu yeelin). Wuxuu yidhi: Ma waxaan u sujuudaa mid aad ka abuurtay dhoobo?.

# 2091

(Ibliis) wuxuu yiri: Ii sheeg, ma kan baa midkaad iga sharaftay oo kor marisay? Haddii aad ii deyso nolol ilaa Maalinta Qiyaamaha, hubaal waxaan hoojin (oo aan habaabin) ubadkiisa dhammaantood wax yar ma’ahee.

# 2092

(Alle) wuxuu yidhi: (Duf) ku bax, oo mid kasta oo ku raaca oo ka mid ah, haddaba hubaal waa naar abaalkiinnu, abaal marin dhan.

# 2093

Oo ku duufso waxooda aad karto oo ka mid ah codkaaga, oo u soo kulmi ciidammadaada iyagoo gaadiid wata iyo iyagoo lug ku socdaba, oo la wadaag maalka iyo carruurta, oo ballamo u qaad, umase ballan qaado shaydaanku waxaan dhagar aheyn.

# 2094

Hubaal Addoomahayga, kuma lihid awood korkooda. Oo waxaa ku filan Rabbigaa oo ilaaliye u ah.

# 2095

Rabbigiin (Allaah) waa Kan idiinku socodsiiya doonyaha badda si aad u raadsataan Deeqdiisa. hubaal Waa uu idiin Naxariis Badan yahay.

# 2096

Oo marka dhibaato ay idinku taabato badda, waad weydaan kuwa aad u dhawaaqataan Isaga maahee. markase uu idinku keeno nabad barriga, waa jeedsa- taan. Oo Aadmiga abad waa abaal dhac badane.

# 2097

Ma waxaad haddaba dareentaan aaminaad inuusan idinla goyn doonin dhinac dhulka ka mid ah, ama idiin soo diri doonin dabayl daran oo quruurux wadata? markaas, ma heli doontaan wax idinka dhowra.

# 2098

Mise, ma waxaad dareentaan aaminaad inuusan dib idiinku soo celin doonin halkaa mar kale oo markaas idiin soo diro dabayl daran oo idin qarqiyo gaalnimadiinna darteed, markaasna ma heleysaan wax nooga kiin gargaara?

# 2099

Oo dhab ahaan Waxaanu sharafnay ilma Aadam, oo Waxaan ku qaadnay barriga iyo baddaba, oo Waxaan ku irsaaqnay wax ka mid ah waxyaalaha wanaagsan, oo Waxaan ka kormarinnay in badan oo waxa aan abuurnay ah kor marin.

# 2100

(Xusuuso) Maalinta aan u yeeri doonno dad walbaa isagoo imaamkoodii[^20] la jiro. Markaas mid kastoo lagu siiyo Kitaabkiisa gacantiisa midig, kuwan baa akhriyi Kitaabkooda (iyagoo faraxsan)oo lama dulminayo dhibicna.

[^20]: Waxaa loola jeedaa kitaabka camalkooda ama hoggaamiyahooda ama midkay raaceen.

# 2101

Oo mid kastoo ku indha la’ tani (adduunka oo xaqa ka beyra), wuxuu ahaan (sidoo kale) mid indha la’ Aakhirada, oo aad uga habowsan Jidka.

# 2102

Oo hubaal waxay ku dadaaleen oo sigeen inay kaa jeediyaan waxa aan kuu soo waxyoonnay si aad noogu been abuurato waxaan isaga ahayn, oo markaas waxay hubaal kaa dhigan lahaayeen saaxiib gacal ah.

# 2103

Oo haddii aynu kugu sugneen (Xaqa), waxaad xaqiiq ahaan laheyd mid u dhow inaad u iilato xaggooda wax yar.

# 2104

Markaas, Waxaan ku dhadhansiin lahayn (cadaab) laban laab ah noloshan iyo (cadaab) labanlaab ah dhimashada kaddib, markaas ma aad hesheen wax nooga kaa gargaara.

# 2105

Oo hubaal waxay ku dadaaleen inay kaa barakiciyaan arlada si ay kaaga saaraan. Oo markaas ma negaanayaan gadaashaa in yar ma’ahee[^21].

[^21]: Haddii ay saari lahaayeen reer Makkah Nabi Muxammad s.c.w. ma ku sii negaadeen Makkah oo wax badan ma joogeen dunida, bal Allaah wuxuu halaagi lahaa dhammantood. Hijridii Nabiga s.c.w. ee Madiina ma ahayn saarid ay saareen Quraysh laakiin waxay ahayd Amar Ilaahay uu ku amray. Ummad kasta oo saarta Nabigeeda Allaah wuu halaagaa, taasina waa jid soo jireen ah aan marnaba is beddelin.

# 2106

(Kani waa) jidkayaga xagga kuwaa Rususha aan soo dirnay hortaa, oo kama heleysid wax isbeddel jidkayaga.

# 2107

Oog salaadda marka ay qorraxdu waareegto (salaadaha Duhurka iyo Casarka) ilaa mugdiga habeenka (salaadaha Maghribka iyo Cishaha) oo (dheeree) akhrinta (salaadda) subaxa hore (salaadda Fajarka); hubaal akhrinta (salaadda) subaxa hore waa mid la soo xaadiro (ay soo xaadiraan malaa’igta habeenka iyo malaa’igta maalinta)[^22].

[^22]: Aayaddan waxay caddeyneysaa waqtiyada shanta salaadood, cadceed wareegga kaddib waxaa la tukadaa Salaadaha Duhurka, iyo Casarka, marka uu habeenka soo galana Salaadaha Maghrib iyo Cishaha, ooggana salaadda Subax.

# 2108

Oo qayb ka mid ah habeenka tuko tahajjud (salaatu leyl), salaad dheeri kuu ah aan faralka ahayn. Waa intaasoo Rabbigaa kuu soo bixiyo martabo sharaf iyo ammaan leh (nolosha dambe ee Aakhirada).

# 2109

Oo dheh: Rabbiyow! Iga yeel inaan galo gelitaan wanaagsan[^23], oo sabab inaan ka soo baxo bixitaan wanaagsan. Oo iga sii agtaada awood gargaar ah[^24].

[^23]: Waa duco xagga Allaah lagaga baryo inuu ku galo cibaadada kagana baxo niyad san oo dar Ilaahay ah oo Allaah u barax tiran istus la’aan ama wax fasaadiya ajarka. Aayaddani waxay muujineysaa hijradii Nabiga s.c.w. ee Madiina. Mufasiriinta qaarkood waxay yidhaahdeen: Waa duco Ilaahay laga baryo in qofka qabriga la geeyo isagoo wanaagsan oo ka soo baxo sidoo kale isagoo wanaagsan Maalinta Qiyaamaha. Wuxuu Nabigu s.c.w. ku duceystey ducadan markii uu ka soo baxayey Makkah isagoo u haajiraya Madiina.

[^24]: Oo keliya toban sano kaddib hirjadii Nabiga s.c.w., waxaa Makkah laga sifeeyey sannamadii ku hareersanaa Kacbada.

# 2110

Oo dheh: Xaqu waa yimid, oo baadilku waa baabbi'i; Hubaal baadilku waa wax baabba’a.

# 2111

Oo Waxaan ka soo dejinnaa Qur’aanka wax Caafimaad iyo Naxariis u ah Mu'miniinta, oo uma kordhiyo gar ma qaatayaasha waxaan khasaaro ahayn.

# 2112

Oo marka aan ku galladeysanno Nicmad aadmiga, wuu jeestaa oo dhinac u baxaa isagoo islaweyn. Oo marka ay taabato dhibaato waa uu quustaa.

# 2113

Dheh: Mid walbaa wuxuu u dhaqmaa hadba sida ay tahay asluubtiisa, Rabbigiin baase aad u ogsoon kan isagu si fiican ugu hanuunsan jidka.

# 2114

Oo waxay (Yuhuudda) wax kaa weydiin Ruuxda; Dheh: Ruuxda waa amar xagga Rabbigay (oo Isagaa u Cilmi leh). Oo la idin kama siin(dadow)cilmiga wax yar ma ahee.

# 2115

Oo haddii aan doonno waan la tegi laheyn hubaal waxa aan kuu waxyoonnay. Markaas ma heleysid cid naga kaa celisa.

# 2116

Naxariis maahee xagga Rabbigaa ah. Hubaal Fadligiisu korkaaga waa mid weyn.

# 2117

Dheh: Haddii ay dadku iyo jinku isugu tagaan inay la yimaadaan wax la mid ah Qur’aankan, ma la imaan karaan wax la mid ah, xataa haddii uu qaarba qaarka kale caawiyo oo siiyo garab.

# 2118

Oo dhab ahaan Waxaan ugu faahfaahinnay dadka Qur'aankaan dhexdiisa nooc kasta oo mataal ah, wayse diideen dadka badankiisu waxaan ahayn beenin.

# 2119

Oo waxay yidhaahdeen: Sinnaba kuuma rumeyn doonno, jeer aad nooga burqiso dhulka ilo;

# 2120

Ama aad yeelato beero timir iyo canabyo ah, oo aad ka burqiso wabiyo durdur ah dhexdooda burqin.

# 2121

Ama aad nagu soo riddo cirka sida aad sheegatay isagoo goballo googga'an ah, ama aad keento Allaah iyo malaa’igta hortayada fool ka fool.

# 2122

Amaba aad yeelato guri ka sameysan dahab ama aad korto cirka, oo ma rumeysan doonno koriddaada jeer aad noogaga keento Kitaab aan akhrinno. Dheh: Xurmad Rabbigay baa iska leh oo Nazahan. Oo ma waxaan ahay wax kale aan ahayn aadmi Rasuul ah?

# 2123

Oo waxna uma diidin dadka rumeynta marka uu hanuunku u yimid, aan ka ahayn inay yidhaahdeen: Oo ma wuxuu Allaah soo diray aadmi Rasuul ah?

# 2124

Dheh: Haddii ay jiri lahaayeen dhulka, malaa’ig ku maraysa nabad oo deggan[^25], Waxaan hubaal uga soo dejin laheyn cirka malag Rasuul ah.

[^25]: Macnaha waa malaa’ig deggan oo ku sugan dhulka, sida dadku yihiin.

# 2125

Dheh: Allaah baa ku filan markhaati dhexdeenna aniga iyo idinka. Hubaal Waa uu ka War hayaa addoomahiisa, Arkaa.

# 2126

Oo mid kastoo uu Allaah hanuuniyo baa isagu hanuunsan; oo mid kastoo uu lumiyaa - uma heli doontid gargaarayaal sokadi, Oo Waxaan soo kulmin iyagoo dhan Maalinta Qiyaamaha iyagoo wejiyada ku socda iyagoo aan wax arkayn, hadlayn, oo wax maqlayn; hoygooduna waa Naar; mar kastoo ay nuxuustaba, waxaan u kordhin horitaan iyo shidaal.

# 2127

Kaasi waa abaalkooda, waayo waxay rumeyn diideen Aayaadkayaga oo yidhaahdeen: Ma marka aan noqonno lafo iyo boor ciid ah miyaa markaa hubaal nala soo bixin innagoo abuur cusub ah?

# 2128

Mawaysan u fiirsan in Allaah, ee abuuray samooyinka iyo arlada uu awoodo inuu abuuro iyagoo kale, oo wuxuu u dhigay muddo aan shaki lahayn. Wayse diideen gar ma qaatayaasha waxaan ahayn beenin.

# 2129

Dheh: Haddii aad hanataan khasnadaha Naxariista Rabbigay, markaa waad ceshan lahaydeen baqe aad ka qabtaan inaad bixisaan, oo aadmigu waa dhabcaal (masuug badan).

# 2130

Oo xaqiiq Waxaanu siinnay Muuse sagaal calaamadood oo cad–cad[^26]; ee weydii Ilmiha Israa’iil marka uu u yimid oo Fircoon ku yidhi: Hubaal waxaan kuu malaynayaa Muusow inaad tahay mid sixran.

[^26]: Sagaalka mucjisadood waxaa weeye: Usha, gacanta ifeysa, abaar lagu salliday, ayaxa, injirta, raha, duufaanta, kala dhanbalidda badda, iyo dhiigga.

# 2131

(Muuse) wuxuu yidhi: Dhab ahaan waa ogtahay in aanay soo dirin kuwani cid aan ahayn Rabbiga samooyinka iyo arlada xujooyin cad ahaan. Oo waxaan qabaa inaad Fircoonow tahay mid loo qoray hoog.

# 2132

Markaasuu doonay inuu ka cidhib tiro arlada. waase qarqinnay isaga iyo wixii la socday oo dhan.

# 2133

Oo Waxaanu ku nidhi Ilmihii Israa’iil isaga kadambow: Dega dhulka, markase uu yimaado yabooha nolosha dambe inuu fulo. Waa idin keeni dhammaantiin.

# 2134

Oo Xaq baan (Qur’aanka) ku soo dejinnay oo Xaq buu ku soo degay[^27]. Oo kuuma aanu soo dirin waxaan aheyn inaad ahaato bishaareeye iyo dige ahaan.

[^27]: Ma jiro Qur’aanka wax iska hor imaanaya, mana ku jiro wax ka weecasho ah Xaqa.

# 2135

Oo Waa Qur’aan aan u soo dejinnay qayb qayb, si aad ugu akhrido dadka aayar. Oo Waxaan u soo dejinnay heerar kala duwan soo dejin dhan.

# 2136

Dheh: Rumeeya ama ha rumaynina. hubaal kuwa la siiyey cilmiga isaga horti[^28], marka loo akhriyo, waxay ula dhacaan wejiyadooda sujuud.

[^28]: Dadka wanaagsan ee ku jira Ehlu Kitaabka ee garta xaqa ku sugan Qur’aanka.

# 2137

Oo Waxay yidhaahdaan: Waxaa xurmo oo dhan iska leh Rabbigeen oo Nazahan! hubaal ballan qaadka Rabbigayo waa mid fula.

# 2138

Oo waxay u dhacaan wejiyadooda iyagoo ooyaya, oo (Qur’aanku) wuxuu u kordhiyaa khushuuc.

# 2139

Dheh: Ku barya Allaah ama ku barya Ar-Raxmaan, midka aad ku baridaanba waa isku mid), Isaga baa iska leh Magacyada aad u wanaagsan. Oo si aad ah kor ha ugu qaadin codka salaaddaada, ama (sidoo kale) si aad hoos u ah, ee raac labadaa dhexdooda jid (dhexdhexaad) ah.

# 2140

Oo dheh: Ammaan (oo idil) waxaa mudan Allaah, aan yeelan wiil, oo aan lahayn wax shariig ah oo la wadaaga mulkiga, oo aan (u baahneyn inuu yeesho) gargaare tabar yari darteed, oo xurmo Weynee xurmeyn aad iyo aad u weyn.

# 2141

Ammaan (oo idil) iyo mahdinba waxaa mudan Allaah ee ku soo dejiyey Kitaabka (Qur’aanka) addoonkiisa (Nabi Muxammad) oo aan u yeelin wax qallooc ah[^2].[^1]

[^1]: Nabigu s.c.w. wuxuu yidhi: “Qofkii xifdiya tobanka Aayadood ee hore ee Suuradda Al-Kahaf, waa laga dhowraa Masiix Ad-Dajjaal”. W.w. Muslim

[^2]: Waa kitaab toosan Qur’aanka oo qofkii raacaa uusan lahaaneyn qallooc iyo leexleexasho.

# 2142

Ee hanuunka leh, si uu uga digo cadaab daran oo Xagga (Alle) ah, oo ugu bishaa- reeyo mu'miniinta samaha fala inay leeyihiin Abaalgud Wanaagsan (Janno).

# 2143

Ay ku negaadi weligood.

# 2144

Oo u digo kuwaa yidhaahda: Allaah Wuxuu leeyahay wiil (ama ilmo).

# 2145

Uma laha wax cilmi ah iyaga iyo aabbayaashood midna, fool xumo weynaa ereygaa ka soo baxa afafkooda; kuma hadlaan waxaan been ahayn.

# 2146

Marka waa intaastoo aad ku disho naftaada hammi, adigoo ka xun ciribtooda, haddii aysan hadalkaan rumayn.

# 2147

Hubaal Waxaan ka dhignay waxa kor yaal arlada qurux lagu qurxiyey, si aanu u imtixaanno kee baa ugu camal wanaagsan.

# 2148

Oo hubaal Waxaanu ka yeelli dhammaan waxa korkeeda ah (arlada) ban gabiib ah oo engagan.

# 2149

Mise, ma waxaad mooddaa in (dhacdadii) qolodii hogga iyo looxa (ay ku qornaayeen magacayadoodu)[^3] ay yihiin ku- wa calaamooyinkayaga ugu yaabka badan[^4]?

[^3]: Ar-Raqiim: waa looxii ama indhalkii ay ku qornaayeen xikmadaha, iyo wararkii asxaabul kahaf. Waana mid ka mid ah waxyaalaha cajabta badan ee Allaah abuuray.

[^4]: Bal waa mid keliya ka mid ah waxyaalaha cajaa’ibta badan ee Allaah.

# 2150

Markii ay dhallintu u hoydeen hogga, waxay yidhaahdeen: Rabbigayow naga sii Xaggaaga Naxariis, oo nooga dhig arrinkayaga wax hagaagsan oo hanuun leh.

# 2151

Markaas baan ka dhowrnay inay (shanqar) maqlaan (oo ku sii deynay hurdo) hogga dhexdiisa tiro sanooyin ah.

# 2152

Oo misna waan ka soo kicinnay (hurdadii) si aan u ogaanno kee baa labada kooxood dhab u garan kara inay tiro koobaan muddada ay ku negaadeen.

# 2153

Annaga baa ku soo tebineyna qisadooda oo xaq ah: hubaal waxay ahaayeen dhallinyaro rumeysay Rabbi- good oo aanu u kordhinnay hanuun.

# 2154

Oo Waxaanu ku xoojinnay quluubtooda[^5] samir (iyo iimaan),markay kor u istaageen[^6] oo (ku) yidhaahdeen (boqorkii xukumayey ee sanam caabdudka ahaa): Rabbigayo waa Rabbiga samooyinka iyo arlada, weligayo ma baryeyno ilaah kale aan Isaga ahayn, haddii kale waxaan dhab ahaan markaas ku hadallay wax xadgudub ah.

[^5]: Waxay dhexdooda iskula ballameen inaysan caabudin axad aan ahayn Allaah, Macbuudka Xaqa ah.

[^6]: Inta kacay buu wuxuu abbaaray boqorkii Dikyanus ee daalim ahaa kibir badan.

# 2155

Kuwaanu qolodayada ah waxay yeesheen Isaga (Alle) sokadi ilaahyo ay caabudaan. Maxay u keeni waaayeen xujo cad oo u daliil ah? Ee yaa ka gardarro badan kan ka been sheega Allaah?

# 2156

Oo marka aad ka fogaataan iyo waxa ay caabudaanba Allaah maahee, ka doonta meel aad gabbaad ka dhigataan Hogga, Rabbigiin wuxuu wax idiinka fidin si waasic ah Naxariistiisa, oo idinka siin arrinkiinaan waxaad ku degtaan.

# 2157

Oo Waad arki kartay qorraxda markii ay soo baxdo, uga iilaneysa Hoggooda xagga midig, oo markii ay dhacdo ka goyneysa gadaal xagga bidix iyagoo ku sugan meel ballaaran oo hogga bartanki ah. Arrinkani (waa mid) ka mid ah calaamooyinka Ilaahay. Mid kastoo uu Allaah hanuuniyo baa isagu hanuunsan, oo mid kastoo uu sababaa inuu lumo, uma heli doontid isaga wax gacal ah oo hanuunsha.

# 2158

Oo waxaad u malayn laheyd kuwa soo jeeda iyagoo jiifay[^7], oo waxaan u geddinaynay kolna dhinaca midig, kolna dhinaca bidix, halka eygoodu (dhabbacnaa) isagoo ku fidinaya labadiisa addimood ee hore irridka laga soo galo; haddii aad eegi lahayd xaggooda, hubaal waad iska soo geddiyi lahayd adigoo baxsad ah, oo waxaa hubaal kaa buuxsami lahaa baqdin iyagaa xaggooda.

[^7]: Allaah wuxuu u soo diray hurdo asxaabul Kahaf ay la jiifeen 309 sannadood oo sannad bileedka ah. Eeg Aayadda 25 ee Suuradda Al-Kahaf. Xagga sannad qorraxeedka waa 300 oo sano, waxaa ku ziyaada sagaal sano xagga sannad bileedka.

# 2159

Sidaas baan u soo kicinnay si ay bal isu weydiiyaan dhexdooda. Midkood hadlay baa yidhi: Immisa baad joogteen (halkan)? Waxay yidhaahdeen: Waxaan joognay maalin ama maalin galinkeed. (kuwo kale) waxay yidhaahdeen: Rabbigiin baa dhab u ogsoon inta aad joogteen. Ee haatan ula dira midkiin lacagtani fiddada ah aad leedihiin xagga magaalada, oo ha fiiriyo meesha ugu cunto daahirsan, oo ha idiinka keeno risiq ka mid ah, oo ha u dhaqmo si feejignaan leh, oo yey cidina idin ogaan.

# 2160

Maxaa yeelay haddii ay idinka awood badshaan waa idin dhagaxyeynayaan tan iyo dhimasho ama idinku qasbayaan inaad u soo laabataan diintooda, markaasna marnaba ma liibaani doontaan.

# 2161

Oo sidaas baan uga yeellay[^8] (dadka) inay ka war helaan arrinkooda, si ay u ogaadaan in uu Ballanka Ilaahay run yahay iyo in Saacadda (Qiyaame) aan shaki ku jirin[^9]. Waa tii ay dhexdooda kaga murmeen xaalkooda, waxay yidhaahdeen: Ka dul dhisa dhismo[^10]; Rabbigood baa aad u ogsoon iyaga. Kuwii ku lib helay arrinkooda waxay yidhaahdeen: Waxaan hubaal ka dhiseynaa masjid halkoodii.

[^8]: Doonista Ilaahay.

[^9]: Waxay isku khilaafeen Maalinta Qiyaamaha inay dhaceyso iyo in kale? Ma waxaa la soo saari doona jirka iyo ruuxda oo isku dhan? Mise ruuxda keliya? Markaasuu Allaah ka yeelay inay la kulmaan dhallinyaradan lagu xusay qisadan oo u caddeeyey in Qiyaamuhu iman doonto oo la soo bixin doona jirka iyo ruuxda oo isku dhan.

[^10]: Waxaan ka dhigi doonnaa goobtan meel cibaado.

# 2162

(Qaar) waxay leeyihiin (waxay ahaayeen) saddex oo waxaa afareeyey eygoodii, (qaar kalena) waxay leeyihiin (waxay ahaayeen) shan oo waxaa lixeeyey eygoodii; iyagoo iska mala awaalaya wax ka qarsoonaa; (weliba qaar kale) waxay leeyihiin (waxay ahaayeen) toddoba oo waxaa siddeed ku ahaa eygoodii. Dheh: Rabbigay baa aad u ogsoon tiradooda, cidina ma oga iyaga wax yar maahe[^11]. Ee ha kala doodin (arrinkooda) inaad kula doodeysid xujo cad maahee. Oo wax ha ka weydiin arrinkooda midkoodna.

[^11]: Xagga Qur’aanka ah, ee ah xujada keliya ee la hubo inuu xaq yahay, wuxuuna Qur’aanka tilmaamay inay ahaayeen toddoba.

# 2163

Oo ha ka odhan waxnana: hubaal waxaan fali berritoole.

# 2164

(adigoo aan odhan) inshaa Allaah “Hadduu Alle idmo[^12]". Oo xus Rabbigaa marka aad hilmaanto oo dheh: Waa intaasoo uu Rabbigay igu hanuuniyo mid uga dhow kani toosnaanta.

[^12]: Waxaa soo arooray inay qaar ka mid Yuhuudda ay su’aaleen Nabiga s.c.w. ruuxda iyo qisadii asxbaaul Kahaf iyo Dul Qarnayn. Markaasuu Nabigu s.c.w. ku yidhi: Ii kaalaya berrito anigaa idin sheegaye, mana odhan inshaa Allaah. Laakiinse waxyi kuma soo degin maalintii xigtay oo Nabigu s.c.w. uma uusan jawaabin? Kaddib waxaa soo degay Aayadaha 23- 24 ee la xidhiidha arrinkaas waxaana halkaa darsin lagu siiyey Nabiga s.c.w. wuxuu Allaah kaga digay inuu ilaabo inuu yidhaahdo Inshaa Allaah markaas oo kale, waana u dersin sidoo kale ummaddiisa.

# 2165

Oo waxay joogeen hoggoodii gudahiis saddex boqol oo sano, oo ay sagaal u dheer yihiin (sannad bileedka).

# 2166

Dheh: Allaah baa aad u ogsoon intii ay joogeen, isaga baa u (cilmi leh) waxaalaha aan muuqan ee jira samooyinka iyo arlada, arki ogaa oo maqli ogaa (wax walba). Ma ay laha gargaare aan Isaga aheyn, oo lama wadaajiyo Xukunkiisa axadna.

# 2167

Oo Akhri waxa laguu waxyooday oo ka mid ah Kitaabka Rabbigaa, ma jiro wax beddeli karaa Kelmedihiisa, oo ma heli doontid weligaa wax ka sokeeya Isaga aad magan gashid.

# 2168

Oo ku samirsii naftaada la jirka kuwa barya Rabbigood subax iyo galabba iyagoo doonaya Wajigiisa, oo ha dhaafin xaggooda labadaada indhood adigoo doonaya qurxuda noloshan adduunka, oo ha raacin mid aan qalbigiisa ka dhoohnay Xusiddayada oo raaca waxa liita ay naftiisu jeceshahay oo arrinkiisu yahay xad gudub.

# 2169

Oo dheh: Xaqu wuxuu ka yimid Rabbigiin, ee kii doonaa ha rumeeyo, oo kii doonaa yuusan rumeyn; Waxaan hubaal u diyaarinnay gar ma qaatayaasha Naar ay gidaarradeedu koobi iyaga, oo haddii ay dalbadaan gargaar biyood waxaa loogu gargaari biyo daamur oo kale ah oo soli wajiyadooda.Xumaa cabbitaanka, oo u xumaa meel xusul la dhigo.

# 2170

Kuwa (Xaqa) rumeysan oo fala samaha, hubaal Annagu ma dayacno abaalgudka mid kastoo fala camal wanaagsan.

# 2171

Waa kuwan kuwa abaalgudkoodu yahay beero negaya oo ay hoostoodu qul-qulaan webiyo, waxyaalo laysku qurxiyo baa lagu galladeysan oo leh jijimo dahab ah, oo waxay labbisan qamiisyo cagaaran oo ka sameysan xariir jilicsan iyo xariir adagba iyagoo ku jiqlaynaya sariiro heer sare ah dushood. Wanaagsanaa abaalgdukaa, oo u fiicanaa meel lagu dego oo la xusul dhigo.

# 2172

Oo ugu soo qaad tusaale labo nin oo aan midkood u yeellay labo beerood oo canab ah oo aan ku hareereynay labadaba geedo timireed, oo aan ka soo saarnay dhexdooda sarac kala duwan.

# 2173

Mid walbaa labada beeroodba, ay soo saartay midhaheeda iyadoo aan waxba ka dhimin, oo Waxaan sababnay inuu ka soo burqado dhexdooda webi.

# 2174

Oo wuxuu lahaa midho tiro badan markaas buu ku yidhi saaxiibki isagoo ay is la doodayaan: Aniga baa kaa maal badan oo kaa tol iyo tabar roon.

# 2175

Oo wuxuu galay beertiisii isagoo ku gar darroonayey naftiisa[^13]. Wuxuu yidhi: u malayn mahayo inay tani baabba’ayso waligeed.

[^13]: Isagoo isla weyn ka abaal dhacsan Ilaahay.Wuxuu khayrka iyo barwaaqada uu heysto u nisbeeyey naftiisa halkii Allaah, wuxuuna dafiray inay jirto Aakhiro.

# 2176

Oo u malayn mahayo inay Saacadda (Qiyaame) weligeed dhici doonto, oo xitaa haddii la ii celiyo Rabbigay waxaan xaqiiq aan heli meel tani ka rug doorsi iyo meel noqosho fiican.

# 2177

Wuxuu yidhi saaxiibkiis isagoo la doodaya; Ma waxaad rumeysayneyn Kan Isagu kaa abuuray carro, haddana iniin yar oo nool, haddana kaa dhigay nin dhan.

# 2178

Laakiinse aniga xaggeyga, waa Allaah, Rabbigay, oo marnaba la wadaajin maayo cidna Rabbigay (cibaadada).

# 2179

Oo maxaad u odhan weydey marka aad gashay beertaada: Maashaa Allaah (waxa uu Allaah doono ayaa ahaan)! Ma jiro xoog aan ka imaan xagga Ilaahay? Haddii aad i aragtay inaan kaa maal iyo carruur yarahay.

# 2180

Waa intaasoo uu Rabbigay i siiyo wax ka khayr badan beertaada, oo ku soo diro biriq cir ka soo dhac ah, oo markaas noqoto dhul gabiib ah oo aan dhir lahayn.

# 2181

Ama noqdaan biyaheedu kuwa hoos ugu dega dhulka, oo aad markaas sinnaba u kari doonin inaad hesho.

# 2182

Oo wax soo saarkii beerti baa la baabbi’iyey, markaas buu wuxuu billaabay inuu (kor iyo hoos u) geddiyo calaacalahiisa wixii uu maal ku baxshay darteed, iyadoo cid la’ ah oo isku soo hoos dhaceen saqafyadeedii, oo wuxuu yidhi: Alla anigaa! Ii rooneydaa in aan la wadaajin Rabbigay cibaadada cidna.

# 2183

Oo uma sugnaan ciidan u soo fidiya taageero Allaah sokadi, mana karo inuu naftiisa difaaco.

# 2184

Halkaasi[^14], awood oo dhan waxaa leh Allaah, Xaqa ah. Isaga baa u abaal marin wanaagsan oo u cidhib wanaagsan.

[^14]: Waqtigaas ama Maalinta Qiyaamaha

# 2185

Oo ugu soo qaad tusaale nolosha
adduunkan inay la mid tahay biyaha aan ka soo dejinno daruuraha, markaa dhirta ka soo baxda dhulka noqoto mid isku darsanta, haddana noqota xaabo engeg ah u burburta gaballo ay dabayshu firdhiso, Oo Allaah wuxuu ku leeyahay awood wax walba dushood.

# 2186

Maalka iyo carruurtu waa quruxda nolosha adduunkan, ha yeeshee (Alle Xuska iyo) camallada wanaagsan ee baaqiga ah baa xagga Rabbigaa khayr roon, oo rajo wanaagsan.

# 2187

Oo maalinta aan ka yeeli buuraha inay tagaan oo waxaad arki dhulka oo ban muuqda ahoo siman, oo waxaan soo kulmin iyaga Annagoo aan uga soo tagin gadaal midkoodna.

# 2188

Oo waxaa la keeni Rabbigaa horti iyagoo u taagan saf saf: Haatan dhab ahaan waxaad noogu timaaddeen idinkoo ah sidii aan idiin abuurnay kal hore. Mayee waxaad mooddeen inaynu idiin goyn waqti aan ku oofiinno ballanka.

# 2189

Oo Kitaabka (camalladooda ku qoran yihiin) baa la soo hor dhigi, markaas waxaad arki dambiilayaasha oo ka baqaya waxa ku yaal. Oo waxay odhan: Alla hooggayaga'e! Muxuu yahay Kitaabkani! aan dhaafeyn wax yar iyo wax weynba inuu tiro koobo ma’ahee, oo waxay heli wixii ay camal faleen oo hortooda yaal oo Rabbigaa kuma gardarroodo axadna.

# 2190

Oo waa tii aan ku nidhi malaa’igta: U sujuuda Aadam, oo ay u sujuudeen Ibliis maahee (ma u yeelin). Wuxuu ka mid ahaa jinka; markaasuu wuxuu caasiyey Amarka Rabbigi. Ee ma waxaad ka dhiganeysaan isaga iyo durrayaddiisa gacallo halkii Aniga iyagoo cadow idiin ah? Xumaa waxa ay wax ku doorsadeen gar ma qaatayaashu.

# 2191

Ugama dhigan marag abuurista samooyinka iyo arlada iyo abuurista nafahooda midna, mana Ahi mid ka dhigta kuwa wax dhumiya cudud.

# 2192

Oo Maalinta uu Allaah odhan: U yeedha kuwaa aad u qabteen inay yihiin shurukadeyda (aad ila barbar caabuddeen). Markaas bay u yeedhi, uma ay se jawaaba- yaan, oo waxaanu yeeli dhexdooda xannib.

# 2193

Oo dambiilayaashu waxay arki Naarta, oo yaqiinsan inay ku dhici, oo ma helayaan meel ay kaga weecdaan.

# 2194

Oo dhab ahaan Waxaan dadka ugu caddaynay Qur’aankan nooc kasta oo tusaale ah, oo Aadmigu waa kan badi wax walba ugu dood badan.

# 2195

Oo ma jiro wax ka reeba dadka inay rumeeyaan marka uu Hanuunku u yimid iyo inay weydiistaan dembi dhaaf Rabbigood, aan ahayn inay u timaado wixii ku dhacay kuwii hore[^15], ama uu ugu yimaado cadaabka si fool ka fool ah.

[^15]: Ee beeniyey Xaqii ay u keeneen Anbiyada Ilaahay.

# 2196

Oo uma soo dirno Rususha waxaan ahayn inay ahaadaan bishaareeyayaal iyo digayaal, oo kuwa Xaqa diida waxay ku doodaan baadil si ay ugu buriyaan Xaqa. Oo waxay ka dhigtaan Aayadahayga iyo waxa looga digo dheel dheel.

# 2197

Oo yaa ka gef badan mid lagu waaniyo Aayadaha Rabbigii, markaas ka sii jeesada oo hilmaama waxa ay labadiisa gacmood horay u faleen (oo dambiyo ah)? Hubaal waxaanu yeellay daboollo quluubtooda dushood si aanay u fahmin, iyo culeys dhegahooda, oo haddii aad ugu yeedho hanuunka, ma hanuuni doonaan weligood.

# 2198

Oo Rabbigaa waa Dambi Dhaaf Badanaha, Naxariista Badan. Haddii uu u qaban lahaa waxa ay kasbadaan (oo dembiyo ah), wuxuu hubaal u soo dedejin lahaa cadaabka. Waxayse leeyihiin waqti go'an (Maalinta Qiyaamaha) oo aanay heli doonin meel ay (kaga baxsadaan ama) ka magan galaan.

# 2199

Oo magaalooyinkan (reer Caad iyo Thamuud iwm) waa aan halaagnay markay u dhaqmeen si gar darro ah, oo waxaanu u qabannay waqti go’an halaaggoodii.

# 2200

Oo waa tii uu Muuse ku yidhi adeegahiisa (Yuushac bin Nuun): Ma joogsan doono jeer aan gaaro halka ay ku kulmaan labada badood ama aan iska socdo oo wado socodka sannado badan.

# 2201

Markayse gaareen halka ay ku kulmaan labada (badood) waxay hilmameen kalluunkoodii, oo qaaday jidkiisa xagga badda, isagoo horay u sii socda.

# 2202

Oo markay in badan dhaafeen, wuxuu (Muuse) ku yidhi adeegihiisa: Noo keen raashinkayaga subaxa; dhab ahaan waxaan kala kulannay safarkeennani daal badan.

# 2203

(Yuushac) wuxuu yidhi: Ma aragtay markii aan harsannay buurtii dhagaxa ahayd markaas waxaan hilmaamay kalluunkii, oo ma jiro wax I hilmaansiiyey inaan ka hadlo aan ahayn shaydaan. Oo wuxuu qaaday jidkiisa xagga badda si cajab leh!

# 2204

(Muuse) wuxuu yidhi: Arrinkani waa wixii aan doonaynay, Markaas bay dib u noqdeen iyagoo qaadaya raadadkoodii.

# 2205

Markaas bay waxay heleen addoon ka mid ah addoomahayga oo aan ka siinnay Naxariis xaggayaga, kaasoo aan ka barnay Xaggayaga cilmi[^16].

[^16]: Mufasiriinta qaarkood waxay sheegeen iyagoo daliilsanaya xadiis laga soo weriyey Nabiga s.c.w. in addoonka halkan loola jeedo Al-Khidr, naxariistana loola jeedo Waxyiga iyo Nabinnimada la siiyey, cilmigana loo jeedo cilmi Ghaybka sida ku iman doonto Aayadaha xiga. Caamada qaar ayaa rumeysan inuu Khidir dhiman oo nool yahay, taasina ma aha sax, waayo waxaa soo arooray axaadiis muujinaya inuusan nooleyn. Haddii uu nool yahay wuxuu u iman lahaa Nabiga s.c.w. oo rumeyn lahaa oo u gargaari laha. Nabigu s.c.w. wuxuu mar xadiis ku sheegay in wixii ka billowda maalintaas haddii ay ka soo wareegto boqol sano axadna dhulka ku nool markaa uusan noolaan doonin boqol sano kaddib. Qisadanina waxay dhex martay Al-Khidr iyo Nabi, wiilka la socday Nabi Muuse oo u adeegayeyna wuxuu ahaa Yuushac bin Nuun oo isna Nabi noqday ka mid ah anbiyadii ilmihii Israa’iil waa’ dambi kaddib Muuse c.s.

# 2206

Muuse wuxuu ku yidhi: Ma ku raacaa si aad ii barto waxa lagu baray oo cilmi ah lagu hanuuno.

# 2207

Wuxuu yidhi: Hubaal ma lahaan kartid la jirkay samir.

# 2208

Oo sidee baad ugu samir yeelan kareysaa wax aad cilmi ku koobin?

# 2209

Wuxuu yidhi: Haddii Allaah Idmo, waxaad iga heli doontaa samir, oo kuguma caasiyi doono arrinna.

# 2210

Wuxuu yidhi: Haddii aad i raaceyso markaa yeysan jirin wax aad wax iga wey- diiso jeer aan anigu kaaga warramo maahee.

# 2211

Markaas bay tageen (oo qaadeen waddada), ilaa, ay koreen doonni, waa uu duleeliyey; (Muuse) wuxuu yidhi: Ma waxaad u duleelisay inaad qarqido dadkeeda? Xaqiiq Waxaad fashay arrin aad u fool xun.

# 2212

Wuxuu yiri: Sow kuuma aan sheegin, inaadan kari doonin inaad ii yeelato samir?

# 2213

(Muuse) wuxuu yidhi: Ha ii qaban wixii iiga dhaca hilmaan[^17], oo ha I galin wax adag aan dhibsado oo arrinkan la xiriira.

[^17]: Abuu Hurayra a.k.r. waxaa laga soo weriyey inuu yidhi: Nabigu s.c.w. wuxuu yidhi: Allaah waa uu dhaafaa ummadeyda (wixii ku soo dhaca) naftooda (oo camallo xun ah) marba haddii aysan ku dhaqmin ama ku dhawaaqin iyo wixii halmaan uga dhaca iyo wixii lagu sandulleeyo.».

# 2214

Markaas bay tageen ilaa ay la kulmeen wiil, markaasuu dilay. (Muuse) wuxuu yidhi: Ma waxaad dishay naf aan dambi galabsan oo aan naf dilin? Xaqiiq waxaad fashay xumaan weyn aan la qaadan karin.

# 2215

(Khidir) wuxuu yidhi: Miyaanan kuu sheegin inaadan kari doonin inaad samir ila yeelato?

# 2216

(Muuse) wuxuu yidhi: Haddii aan ku weydiiyo wax ka dambeeya tani, haba yee- lin inaan kula socdo, dhab ahaan waxaad heshay cudur daar xagga arrinkeyga.

# 2217

Markaas bay tageen jeer markii ay ku yimaadeen dad magaalo deggan, waxay warsadeen cunno dadkeeda, wayse diideen inay marti sooraan[^18]; markaasay waxay heleen gudaheeda gidaar dumi raba, markaas buu (Khidir) toosiyey. (Muuse) Wuxuu yidhi: Haddii aad doonto, dhab ahaan gunno ayaad ku qaadan lahayd.

[^18]: Nabigu s.c.w. wuxuu yidhi: “Qofkii rumeysan Allaah iyo Maalinta Aakhiro waa inuu wanaajiyo martidiisa, oo qofkii rumeysan Allaah iyo Maalinta Aakhiro waa inuu ka ilaaliyo dhib oo dhan jaarkiis, oo qofkii rumeysan Allaah iyo Maalinta Aakhiro waa inuu ku hadlo hadal wanaagsan oo khayr ah ama iska aamuso. (W.w. Abuu Daawuud)

# 2218

(Khidir) wuxuu yidhi: Kan waa kala tagga dhexdeenna aniga iyo adiga, ee waxaan kuu sheegi doonaa fasiraadda wixii aad u samir yeelan kari weyday.

# 2219

Ma doonnida, iyada waxaa lahaa dad masaakiin ah oo badda ka xoogsada. Markaas waxaan doonay inaan ceeb u yeelo, waayo waxaa hortooda ahaa boqor ku qaata doonni walba (oo hagaagsan) qasab.

# 2220

Oo ma wiilka, waxay labadiisii waalid ahaayeen mu’ miniin, oo waxaanu ka baqnay inuu ku dhib gasho caasiyoobid iyo abaal darro.

# 2221

Marka waxaan doonnay inuu ugu beddelo Rabbigood mid ka daahirsan oo naxariisasho dhow.

# 2222

Oo ma gidaarka, isaga waxaa lahaa labo wiil oo agoomo ah oo magaalada jooga; oo waxaa hoostiisa yaalay khaznad ay iyagu leeyihiin; oo aabbahood wuxuu ahaa nin wanaagsan, marka Wuxuu Rabbigaa doonay inay qaan gaaraan oo la soo baxaan khasnaddooda, naxariis ka ahaatay xagga Rabbigaa; oo kuma aan samayn waxaan falay amarkayga. Waana kaas tafsiirka (arrimihii) aad u samir yeelan weyday.

# 2223

Oo waxay wax kaa weydiin Dul Qarnayn. Dheh: Waxaan idiin ka sheegi wax ka mid ah warkiisa.

# 2224

Hubaal Waxaan ku awood siinnay dhulka, oo siinnay isaga asbaabtii uu ku gaari lahaa cilmiga wax walba.

# 2225

Markaas buu qaaday jid.

# 2226

Ilaa, markuu gaaray meesha ay u dhacdo qorraxdu, wuxuu helay iyadoo ku dhaceysa bad madow[^19], oo ka helay agteeda qolo. Waxaanu nidhi: Dul Qarnaynow! Ama waa inaad cadaabto ama u axsaan fasho.

[^19]: Macno kale waa il biyo kulul.

# 2227

Wuxuu yidhi: Ma ka isagu dulmi fala (oo naga fallaagooba)[^20], waa aanu cadaabi (dili) doonnaa, haddana waxaa isaga loo celin xagga (Alle) Rabbgiis; oo wuxuu ku cadaabi cadaab daran.

[^20]: Ku adkeysta shirki, gaalnimo, danbi, iwm oo aan dooneyn inuu hanuuno oo qaato Islaamka.

# 2228

Ma kan se isagu (Xaqa) rumeysan oo sama fala, wuxuu leeyahay abaal gud wanaagsan. Oo waxaan kula hadli doonnaa isagaa ereyo nugul oo amarkayaga ah.

# 2229

Markaasuu qaaday jid (kale),

# 2230

Ilaa markuu gaaray meesha ay ka soo baxdo qorraxda wuxuu helay iyadoo ay u soo baxaysa qolo aynu siin wax ay isaga asturaan[^21].

[^21]: Dad masaakiin ah aan waxba heysan.

# 2231

Sidaas weeyee! Oo Waxaan ku koobnay ogaansho waxa uu heystay.

# 2232

Markaasuu qaaday jid (kale),

# 2233

Ilaa markuu gaaray (meel) labada buurood dhexdooda ah; wuxuu sokodooda ka helay qolo dhib ku fahma hadalba[^22].

[^22]: Waxay ahaayeen dad aan garaneyn af aan ahayn afkooda, waayo afkooda wuu ka duwanaa afafka qeyrkood, mana caddeyn karin muraadkooda aqoon yari darteed.

# 2234

Waxay yidhaahdeen: Dul Qarnaynow! Hubaal[^23] waxay Yuug iyo yamaayuug ku falaan fasahaad arlada. Ee ma kuu yeellaa gunno waxaase shardi ah inaad yeesho dhexdeenna innaga iyo iyaga moos-xir?

[^23]: Ya’juuj iyo Ma’juuj waa labo qolo oo waxshi ah oo deggan qaybo ballaaran oo ka mid ah Aasiyada dhexe , kuwaasoo fala nooc kasta oo fasahaad ah.

# 2235

Wuxuu yidhi: Waxaa uu Rabbigay I siiyey awood baa khayr roon, ee uun igu caawiya xoog (shaqaale) waxaan yeeli moos xir dhexdiinna idinka iyo iyaga.

# 2236

Ii keena laban bir ah; jeer markuu buuxshay dhinacyada labada buurood dhexdooda, wuxuu yidhi: Buufiya, ilaa markuu ka dhigay (sida) dab, wuxuu yidhi: Ii keena maar la dhalaaliyey aan ku shubo’e.

# 2237

Markaa way kari waayeen inay ka soo kor baxaan ama ay u yeelaan duleel.

# 2238

Wuxuu yidhi: Waxakani waa Naxariis xagga Rabbigay ah, markase uu Yabooha Rabbigay yimaado, wuxuu la simi dhulka, Oo Yabooha Rabbigay waa xaq.

# 2239

Oo maalintaas Waxaan u dayn qaarkood ka mid ah inay is buurtaan oo is dhex yaacaan (hirar oo kale) qaar kale, oo Buunka baa la afuufi , markaasaan soo kulmin iyagoo dhan[^24].

[^24]: Maalinta dhismahaa weyn ee lagu xiray Ya’juuj iyo Ma’juuj la burburiyo.

# 2240

Oo Waxaan u soo bandhigi Naarta maalintaas gaalada hortood bandhig cad.

# 2241

Kuwaa ay indhahoodu ka daboollaa- yeen Waanadayada[^25], ee aan kari jirin inay maqlaan.

[^25]: Waa Calaamooyinka Ilaahay, ama Qur’aanka.

# 2242

Ma waxay haddaba kuwa gaalada ahi moodaan inay (anfaceyso) inay ka dhigtaan addoomahayga gargaarayaal Aniga sokaday? Hubaal Waxaan u diyaarinnay Naar degaan ahaan gaalada.

# 2243

Dheh: Ma idiin sheegaa kuwa ugu khasaaraha badan camallo ahaan?

# 2244

Waa kuwaa camalkooda ku lumo noloshan adduunka iyagoo mooda inay sama falaan?

# 2245

Kuwaasu waa kuwa ku gaalooba Aayadaha Rabbigood iyo la kulankiisa[^26]. Marka camalladooda waa buraan. Ee sidaas awgeed uma yeeleyno wax miisaan iyo qiimo ah Maalinta Qiyaamaha.

[^26]: Waxay diidaan inay dhageystaan Qur’aanka ama fahmaan oo waxay beeniyaan Maalinta Dambeysa ‘ Aakhirada’.

# 2246

Sidaas waa in abaalkoodu yahay Naar; gaalnimadooda darteed, iyo ka dhigasha- dooda Aayadahayga iyo Rusushaydii dheel.

# 2247

Hubaal kuwa (Xaqa) rumeysan ee sa- maha fala waxay leeyihiin beeraha Al-Firdoos[^27]oo u degmo ahaan.

[^27]: Al-Firdows waa halka ugu sarreysa uguna fiican Jannada.

# 2248

Iyagoo ku dhex waaraya weligood mana rabi doonaan in looga rug dooriyo.

# 2249

Dheh: Haddii ay baddu ahaan laheyd khad loogu tala galay (qoridda) Kelmedaha Rabbigay[^28], Hubaal, baddu waa dhammaan lahayd inta aysan dhammaan Kelmedaha Rabbigay, xataa haddii aan keenno (bad kale) oo la mid ah oo taakulo u ahaato.

[^28]: Kelmedahaa waa amarrada Ilaahay ee aan la soo koobi karin ama Kelmedaha sheegaya Tilmaamahiisa ama Amaanahiisa.

# 2250

Dheh (Nabi Muxammadow): Waxaan anigu uun ahay qof idinkoo kale ah, waxaa la ii waxyooday inuu ilaahiinnu yahay Ilaah Mid Keliya ah (waa Allaah), ee kii rajo ka qaba la Kulanka Rabbigii, ha falo camallo san oo yuusan la wadaajin cidna cibaadada Rabbigii (Allaah).

# 2251

Kaaf. Haa.Yaa. Cayn. Saad[^2].[^1]

[^1]: Maryam: Waa Nabi Ciise hooyadi.

[^2]: Eeg sharaxa Suuradda 2 Al-Baqara: Aayadda 1.

# 2252

(Kani waa) xusid wax ka mid ah Naxariista Rabbigaa uu u galay addoonkiisii Zakariya.

# 2253

Markii uu u dhawaaqday Rabbigi dhawaaq qarsoodi ah (Alle baryey).

# 2254

Wuxuu yidhi: “Rabbiyow, xaqiiq lafahaygii way daciifeen filweyni darteed, oo madaxeygu wuxuu la wada huray (caddaaday) cirro, oo marnaba ma ahi baryadayda aan ku baryo Rabbiyow mid ku qada.

# 2255

Oo dhabtii Waxaan ka cabsi qabaa xigtada iga dambeysa, oo marwadeydu waa ma dhaleys[^3]. Ee iga sii Xaggaaga waraso.

[^3]: Qaraabadaa dhinaca aabbaha ah si ay u dhaxlaan xilka diinta, cilmiga, iyo hoggaaminta ilmo Israa’iil.

# 2256

I dhaxla[^4], oo wax ka dhaxla reer Yacquub oo ka dhig Rabbiyow mid aad kuu raalli geliya.

[^4]: Iga dhaxla cilmiga diinta iyo Nabinnimada ee loola ma jeedo maalka, waayo anbiyadu lagama dhaxlo maal adduunyo waxa ay ka tagaan oo maal ah waa sadaqo.

# 2257

(Waxaa lagu yidhi): “Zakariyow! Dhabtii Waxaannu kuugu bishaaaraynaynaa wiil magaciisu yahay Yaxyaa. ma aanu u yeelin cidna horti magacaan.

# 2258

Wuxuu yidhi: “Rabbiyow, sidee baan u yeelan wiil iyadoo haweenteydu tahay ma dhalays, oo anigu waxaa gaaray gabow aad u weyn ."

# 2259

(Malaggii) baa yidhi: Sidaas (bay ahaan). Rabbigaa wuxuu leeyahay[^5]: Waa ii fududdahay. Waayo, waxaan ku abuuray kolkiiba horeba adigoo aan waxba ahayn.

[^5]: Allaah Subxaanahu watacaalaa uu u soo faray malaa’igta.

# 2260

(Zakariya) wuxuu yidhi: “Rabbiyow ii yeel calaamo.” Wuxuu yidhi: “Calaama- ddaadu waa inaadan la hadli doonin dadka saddex habeen adigoo fayow.”

# 2261

Markaas buu uga soo baxay qolodiisii qolkii salaadda, oo u tilmaamay inay (Alle) xurmo weynaayaan oo nazahaan subax iyo galabba.

# 2262

(Allaah Wuxuu yidhi): “Yaxyow! Ku qaado Kitaabka (Towraadda) go’aan adag.” Oo Waxaanu siinnay xukun isagoo kuray yar ah.

# 2263

iyo gacaltooyo Xaggayaga ah iyo daahir ahaansho, wuxuuna ahaa mid ka cabsada Ilaahay oo ka dhowrsada xumaha.

# 2264

Oo baarri u ah waalidkiis, oo ma aheyn macangag, caasi ah madax adag.

# 2265

Oo nabad korkiisa ha ahaato maalintii u dhashay, iyo maalinta uu dhiman iyo maalinta la soo bixin isagoo nool.

# 2266

Oo ku xus Kitaabka Qur’aanka (qisadii) Maryam, markii ay uga fogaatay ehelkeeda meel dhanka Bariga ah.

# 2267

Oo waxay ka samaysatay iyadoo cid la’ uga baxday daah (ay iskaga asturto); Markaas baan u soo dirnay Malaggayaga (Jabriil), oo isaga soo dhigay qof Aadmi ah oo isku dhan.

# 2268

(Maryam) waxay tidhi: Hubaal anigu Waxaan kaa magan galyo weydiistey Naxariistaha (ee i dhaaf,) haddii aad ka cabsato Ilaahay.

# 2269

(Malaggii) wuxuu yidhi: Anigu Waxaan ahay uun Rasuulka Rabbigaa si aan (kuu ogeysiiyo) siismada wiil daahir ah.

# 2270

(Maryam) waxay tidhi: “Oo sidee baan u yeelan wiil, anigoo uusan nin i taaban, anna ma ahi mid aan dhowrsanayn?

# 2271

(Malaggii) wuxuu yidhi: “Sidaas weeyee, Rabbigaa Wuxuu leeyahay:” waa ii fududdahay, oo waxaan uga dhigi calaamad dadka iyo naxariiis Xaggayaga ah, waana arrin (horay) loo qaddaray.

# 2272

Markaas bay uurkiisa qaadday, oo waxay ula durugtay meel fog.

# 2273

Oo xanuunkii foosha baa keenay geed timir ah jiriddiisa. Waxay tidhi: “Alla haddii aan dhiman lahaa waxaan ka hor, oo aan ahaan lahaa mid la waayey araggeeda, la halmaamo”.

# 2274

Markaas buu uga dhawaaqay[^6] meel ka hooseysa: “Ha murugoon! Rabbigaa Wuxuu yeelay hoostaada biyo durdur ah.

[^6]: Waxaa jira kala duwanaan xagga aragtida ah in odhaahdaa: “Wuxuuse uga dhawaaqay hoosteeda” uu yidhi ilmaha ay dhashay (Ciise) ama malagga.

# 2275

Oo u soo rux-rux xaggaaga jirridda geedka timirta, wuxuu kuu soo daadin timir cusub oo bisil -

# 2276

Ee cun oo cab oo il qabowso, haddiina aad aragtid cid uun dadka ka mid ah, dheh: dhabtii Waxaan anigu u nidray (Alle) Naxariistaha soon (af qabsi), marka lama hadli doono maanta cidna aadmi ah.”

# 2277

Markaas bay u keentay dadkeedii, iyadoo (ilmahii yaraa) xambaarsan. Waxay yidhaahdeen: “Maryameey, Waxaad dhabtii fashay wax (aan la maqal) oo weyn oo yaab leh.

# 2278

Haaruun Walaashiiseey, aabbahaa ma ahayn nin xun, oo ma ahayn hooyadaa haweeney aan dhowrsaneyn.”

# 2279

Markaas bay u tilmaantay xaggiisa. Waxay yidhaahdeen, “Sidee baan ula hadli kareynaa mid dhabta lagu hayoo ilmo yaroo dhashay ah?

# 2280

(Ciise) wuxuu yidhi: "Hubaal Anigu waxaan ahay addoon Ilaahay, wuxuu i siin Kitaab (Injiilka) oo uu iga dhigi Nabi;”

# 2281

Oo Wuxuu iga dhigay mid barakaysan meel aan joogaba, oo guddoonshay inaan oogo salaadda oo bixiyo Zakada inta aan noolahay.”

# 2282

Iyo inaan baarri u ahaado hooyaday, oo igama dhigin macangag khayr daran.

# 2283

Nabadi ha ahaato korkayga maalintii aan dhashay iyo maalinta aan dhiman iyo maalinta la i soo bixin doono anigoo nool”.

# 2284

Kaasi waa Ciise ina Maryam, Qowlka Xaqa ah oo ay ka qabaan doodda.

# 2285

Kuma habboona Allaah inuu yeesho wiil (ilmo). Subxaanah (wuu ka hufan yahay). marka uu arrin gooyo, wuxuu uun ku yidhaahdaa “Ahaw!” waanu uu yahay.

# 2286

(Ciisaa wuxuu yidhi): “Oo Xaqiiq! Allaah waa Rabbigay iyo Rabbigiinba. Ee caabuda Isaga Keliya, kan baa ah Jid Toosan.

# 2287

Markaas bay xisbiyadii dhexdooda iska khilaafeen (xagga Ciise), ee hoog bay leeyihiin kuwa gaaloobay ka soo gaari Maalin aad u murugo weyn.

# 2288

Maxay si cad iyagu wax u maqli oo arki doonaan Maalinta la keenayo hortayada! Laakiinse geflowyada maanta waxay ku sugan yihiin habow muuqda.

# 2289

Oo uga dig Maalinta qoomamada, aarrinkaa oo la gooyey, haddase dhoohnaan baa heysa, oo ma ba ay rumeysna.

# 2290

Hubaal, Waa Annaga kuwa dhaxli arlada iyo waxa korkeeda joogaba. Oo Xaggayga baa loo soo celin doonaa.

# 2291

Oo ku xus Kitaabka Qur’aanka (Qisadii) Ibraahiim. Xaqiiq! Wuxuu ahaa runlow, Nabi ah.

# 2292

(Xus) markii uu ku yidhi aabbihiis: “Aabbow! Maxaad u caabuddaa waxaa aan waxba maqlin, oo waxna arkin oo aan waxba ku tarayn?

# 2293

Aabbow! Xaqiiq! Waxaa ii yimid wax ka mid ah cilmi aan kuu imaan. Ee i raac waxaan kugu hanuunin Jid Toosan.

# 2294

Aabbow! Ha caabudin (ha adeecin) shaydaan. Xaqiiq, Shaydaanku waa mid abad Raxmaanka ku caasi ah.

# 2295

Aabbow! Anigu waxaan ka cabsi qabaa inuu kaa taabto cadaab xagga Raxmaanka, markaas aad u noqoto shaydaanka saaxiib (naarta gudaheeda).

# 2296

Wuxuu (aabbihii) yidhi:“Ma waxaad adi- gu dan ka lahayn ilaahyadayada, Ibraahii- mow? Haddii aad ka harin (waxakani), hubaashii waan ku dhagaxyeyn. Ee bal iga dheerow in muddo ah.

# 2297

Ibraahiim wuxuu yidhi: “Nabad korkaada ha ahaato! Waxaan kaaga baryi doonaa dambi Dhaaf Rabbigay. Xaqiiq! waa Mid abad ii Roonaan Badan.

# 2298

Oo waan idinka fogaan idinka iyo waxa aad baridaanba Allaah sokadi. Oo waxaan baryi Rabbigay (Allaah Keliya); Waxaana rajeyn inaanan noqon mid baryda Rabbigay ku hungooba”.

# 2299

Saa markii uu ka fogaaday iyaga iyo waxa ay caabudayeenba Allaah sokadi, waxaan u hibeynay Isxaaq iyo Yacquub, mid walbaana (oo ka mid ah) Waxaan ka dhignay Nabi.

# 2300

Oo Waxaanu siinnay wax ka mid ah Naxariistayada, oo waxaanu u yeelnay xus (sharaf) meeqaan sare ah.

# 2301

Oo ku xus Ktiaabka (Qur’aanka) Muuse. Xaqiiq Wuxuu ahaa xul la doortay oo wuxuu ahaa Rasuul Nabi ah[^7].

[^7]: Rasuul waa midka Allaah u xil saaro inuu hanuuniyo dadka oo gaarsiiyo Fartiintiisa, halka Nabi loola jeedo midka ka hela waxyi xagga Allaah aanse la amrin inuu dadka gaarsiiyo, anbiyada baana ka badan Rususha.

# 2302

Oo Waxaan uga dhawaaqnay dhinaca Buurta midigta ah[^8], oo soo dhoweynay innagoo la faqeyna.

[^8]: Buurta Siinaay.

# 2303

Oo Waxaanu ugu hibaynay Naxariistayada walaalkii Haaruun Nabi ahaan.

# 2304

Oo ku xus Kitaabka (Qur’aanka) Ismaaciil. Wuxuu ahaa mid ka run sheega oo oofiya ballanka uu galo, oo wuxuu ahaa Rasuul Nabi ah.

# 2305

Oo wuxuu amri jiray ehelkiisa Salaad iyo Sako, oo wuxuu ahaa mid Rabbigiis Raalli ka yahay.

# 2306

Oo ku xus Kitaabka (Qur’aanka) Idriis. Xaqiiq Wuxuu ahaa run badane Nabi ah.

# 2307

Oo Waxaanu kor ugu qaadnay meel aad u sarreysa.

# 2308

Kuwaasu waxay ahaayeen kuwii uu Allaah u nicmeeyey ka mid ah Nabiyadii, ka mid ah durriyadii Aadam, iyo kuwii aan kula qaadnay (Doonnida) Nuux, iyo kuwo ka mid ah durriyadii Ibraahiim iyo Israa’iil (Yacquub) iyo kuwo ka mid ah kuwii aan hanuuninnay oo doorannay. Marka kuwaasi Aayadka Raxmaanka loo akhriyo, waxay ula dhaceen dhulka sujuud iyo oohin.

# 2309

Waxaase yimid iyaga ka dambow haraa (facyo dambe) ee dayacay salaadda oo raacay waxay naftu jecleysato; marka waxay la kulmi doonaan hoog[^9].

[^9]: Waxaa lagu fasiray tog ku yaal Naarta, ama waxaa loola jeedaa wuxuu la kulmi “cidhibta xun ee camalkiisa”

# 2310

Marka laga reebo kan toobad keena, ee isagu rumeysan (Xaqa), ee sama fala . Kuwaasu waxay geli Jannada, iyagoo aan waxba laga dhimeyn.

# 2311

Beero nagaya oo uu Naxariistaha (Allaah) ugu yaboohay addoomahiisa Ghaybka (iyagoon arag). Xaqiiq ,Yaboohiisu waa kii yimaada.

# 2312

Kuma ay maqlayaan gudaheeda wax Hadal xun ah, waa uun Salaan (is nabaadin). Oo Waxay lahaan risiqooda gudaheeda subax iyo galabba (kala go' la'aan).

# 2313

Taasu waa Jannada aan dhaxalsiinno addoomahayaga kooda ka dhowrsada xumaha (oo noo hoggaansan).

# 2314

(Jabriil wuxuu yidhi) oo Annagu (malaa’igta ah) kuma soo degno waxaan ahayn Amarka Rabbigaa[^10]. Isaga baa leh waxa hortayada ah iyo waxa gadaashayada ah iyo waxa labadaa u dhexeeyaba, oo marnaba ma aha Rabbigaa mid wax halmaama.

[^10]: Waa ka jawaabid doonista Nabiga s.c.w inuu Jabriil in badan soo siyaarto.

# 2315

Rabbiga samooyinka iyo arlada iyo waxa u dhexeeya, ee caabud oo u samir yeelo cibaadadii. Miyaad garan wax la mid ah (Alle) oo la Magac iyo Tilmaamo ah?

# 2316

Oo Aadmigu (kan gaalka ahi) wuxuu yidhaahdaa: “Ma markii aan dhinto, miyaa la I soo bixin doonaa anigoo nool?”

# 2317

Mawuusan Aadmigu xusuusnayn inaan abuurnay kal hore isagoo aan waxba ahayn?

# 2318

Ee Rabbigaa baan ku dhaartaye, hubaal waanu soo kulmin iyaga iyo shaydaammadaba, markaasaa waxaanu keeni hareeraha jahannama iyagoo jilba joogsan[^11].

[^11]: Iyagoo kuf kufaya oo jilbahooda u dhacaya argagax darteed ama loo jiidayo Naarta iyagoo aan dooneyn oo jilbaha ku jooga oo dhulka ku jiidaya.

# 2319

Markaas waxaan hubaal ka soo siibi qolo walba kuwooda ugu dar-darnaa xagga Raxmaanka (Allaah).

# 2320

Oo hubaal waa Annaga kuwa dhab u ogsoon kuwa u sii mudan Naarta geliddeeda.

# 2321

Oo ma jiro mid idinka mid ah oo aan dul mari doonin (Naarta) korkeeda; kani waa Guddoon Rabbigaa waajib ah xukman.

# 2322

Markaas waxaanu badbaadin kuwii iska jiray (xumaha). Oo uga tegi gar ma qaatayaasha dhexdeeda iyagoo ku jilbo joogsan.

# 2323

Oo marka Aayadahayaga loo akhriyo xujooyin cad ahaan, waxay kuwa gaalooba ku yidhaahdaan kuwa (xaqa) rumeysan, “Midkee baa labadaya qolo degmo wanaagsan oo joog fiican.

# 2324

Oo intee baana fac halaagnay hortood, oo ka hanti, alaab iyo arag wanaagsanaa?.

# 2325

Dheh, "kii ku jira habow, haddaba Raxmaanku ha u fidiyo waxa uu heysto fidin (maalka iyo waqtiga) , jeer marka ay arkaan wixii loo ballan qaaday, oo ah ama cadaab (adduunka) ah ama Saacadda (Qiyaamaha), way ogaan doonaan kii ugu xun degmo ahaan oo liita ciidan ahaan.

# 2326

Oo Allaah wuxuu u kordhiyaa kuwa hanuunay hanuun. Oo camallada wanaagsan ee baaqiga ah baa khayr roon Rabbigaa agtiis oo leh aayo wanaagsan.

# 2327

Ee Ma aragtay kan ku gaaloobay Aayadahayaga ee yidhi: Waxaa hubaal la i siin (Aakhiro) maal iyo carruur[^12].”

[^12]: Halka aan ka siin lahayn maal iyo carruur, Allaah wuxuu ka qaadi doonaa waxaas uu ku heysto nolosha adduunka uu ku faano waqtiga dhimashadiisa.

# 2328

Ma wuxuu daalacday cilmi Ghaybka mise Raxmaanka (Alle)buu ka helay ballan?

# 2329

Mayee’ waanu qori doonnaa waxa uu yidhaahdo, oo waan u kordhin cadaabka oo u fidin fidin;

# 2330

Oo Waxaan ka dhaxli waxa uu ka hadlo oo dhan oo wuxuu noo iman isagoo keli ah.

# 2331

Oo waxay yeeshaan Allaah sokadi ilaahyo (baadil ah) si ay u siiyaan ciso.

# 2332

Mayee’ iyagu (ilaahyadaa) waaba ay dafiri doonaan cibaadadoodii, oo way ka soo hor jeesan col ahaan (Qiyaamaha).

# 2333

Miyaadan arag inaan ku soo dirno shayaadiinta gaalada iyagoo geliya (xumaan) gelin (joogto ah).

# 2334

Ee ha u samir waayin, waxaan uun u tirinaynaa tiro[^13] (maalmo go’an).

[^13]: Waxaan u tirinnaa neefahiisa uu neefsasdo, iyo maalmahiisa, ama camalladiisa xun.

# 2335

Maalinta aan u soo gelbin kuwa iska jira (xumaha) xagga Raxmaanka (Alle) iyagoo wafdi (sharaf leh) ah.

# 2336

Oo aan u soo kaxeyn dambiilayaasha Naarta iyagoo la asqoobay harraad.

# 2337

Oo cidina ma leh (awood) shafeeco, mid maahee isagu ka yeesha Raxmaanka (Alle) agtiisa ballan[^14].

[^14]: Inuusan caabudin cid kale aan ahayn Allaah.

# 2338

Oo waxay yidhaahdaan: Raxamaanku (Alle) wuxuu yeeshay wiil (ilmo).

# 2339

Waxaad fasheen (oo ku hadasheen ) wax aad u fool xun.

# 2340

Samooyinka ay ku sigtaan inay la dildillaacaan, oo uu dhulkuna kala jeexmo, oo ay buuruhuna isku dumaan.

# 2341

Inay ku sheegaan Raxmaanka inuu leeyahay wiil (ilmo).

# 2342

Oo kuma habboona Raxmaanka inuu yeesho wiil (ilmo).

# 2343

Ma jiro wax ku sugan samooyinka iyo arlada bal wuxuu u imaan Raxmaanka isagoo addoon ah.

# 2344

Dhab ahaan waa uu koobay oo tiriyey dhamamaan tirin dhan.

# 2345

Oo Qof walbaa dhammaantood wuxuu u iman Maalinta Qiyaamaha isagoo keli ah.

# 2346

Xaqiiq, Kuwa (Xaqa)rumeysan ee sama- ha fala, Raxmaanku wuxuu u yeeli doonaa kalgacayl (qalbiyada mu’miniinta)[^15].

[^15]: Abuu Hurayra a.k.r. waxaa laga soo weriyey in Nabigu s.c.w. yidhi: Markii uu Alle jeclaado addoon ka mid ah addoomahiisa, wuxuu u yeedhaa malag Jabriil oo u sheegaa in Allaah Kor ahaaye jecel yahay hebel, ee adiguna jeclow. Markaas baa Jabriil jeclaadaa oo waxa cirka jooga u dhawaaqaa in Alle jecel yahay hebel, iyaguna sidaas darteed ay jeclaadaan, markaasay jeclaadaan waxa cirka jooga, dabeeto loo dhigaa aqbal iyo oggolaansho arlada dhexdeeda. (Al-Bukhaari)

# 2347

Ee (Nabi Muxammadow) waxaan uun ugu yeelnay (Qur’aanka) wax u fudud carrabkaaga si aad ugu bishaareyso kuwa iska jira (xumaha), oo aad ugu digto qolo muran iyo been badan (ee Xaqa diida).

# 2348

Oo intee baan halaagnay hortood ummad, ma ka aragtaa qof keliya oo ka mid ah iyaga mase ka maqashaa xaggooda in yar oo shanqar ah?.

# 2349

Taa Haa[^1].

[^1]: Eeg sharaxa Suuradda2. Aayadda 1.

# 2350

Kuuguma aanu soo waxyoon Qur’aanka (inaad naftaada ku disho) murugo (inaysan rumayn Xaqa darteed).

# 2351

Mayee, waa u waano keliya ciddii ka cabsata (Ilaahay)[^2].

[^2]: Nabigu s.c.w. wuxuu yidhi: “ Qofkii Allaah uu la doono khayr wuxuu fahansiiyaa diinta”. W.w. Al-Bukhaari

# 2352

Waa waxyi laga soo dejiyey (xagga Allaah ee ah) Kan abuuray arlada iyo samooyinka sare.

# 2353

Raxmaanku (Allaah) wuxuu kor ahaaday) Carshigiisa dushiisha (si u qalanta Weynidiisa).

# 2354

Isaga baa leh waxa ku sugan samooyinka iyo waxa arlada ah iyo waxa u dhexeeya iyo waxa ka hooseeyaba rayska.

# 2355

Oo haddii aad kor codka ugu qaaddo hadalka, hubaal, Wuu ogsoon yahay sirta iyo waxa weliba ka sii qarsoonaan badan.

# 2356

Allaah! Ma jiro ilaah (xaq ah) aan Isaga aheyn, Wuxuu leeyahay Magacyada aad u Wanaagga iyo Quruxda Badan.

# 2357

Oo qisadii Muuse ma ku soo gaadhay?

# 2358

Markii uu arkay dab, markaasuu wuxuu ku yidhi reerkiisii: "Jooga halkan! Waxaan hubaal arkaa dab. Waa intaasoo aan idiinka keeno dhimbil aad kulaalsataan, ama aan ka helo dabka wax i tilmaama".

# 2359

Markii uu yimid meeshii uu ka ifiyey dabka, waa loo yeedhay: Muusow!

# 2360

Anigu waxaan hubaal ahay Rabbigaa! Ee iska bixi kabahaaga, waxaad hubaal joogtaa togga daahirka ah ee Duwaa.

# 2361

Oo Aniga baa ku doortay ee dhegayso waxaa laguu waxyoodo.

# 2362

Hubaal Anigu waxaan ahay Allaah. Ma jiro ilaah (xaq ah) aan aheyn Aniga, ee Aniga ( oo Keliya) i caabud, oo u oog salaadda Xuskayga.

# 2363

Hubaal Saacadda (Qiyaame) waa imaanaysaa - waxaan ku sigtaa inaan ka yeelo caddaan[^3] si naf walba loogu abaal mariyo waxa ay u dadaasho.

[^3]: Macnaha waxaa weeye in Allaah subxaanahu watacaalaa uu ka qariyo cid walba ogaanshaha waqtiga Saacadda Qiyaame dhaceyso, oo Isaga uun baa Ogsoon Keliya.

# 2364

“Ee yaanu mid aan Rumaysnayn oo raaca waxa ay naftii jeceshay kaa weecin xaggeeda[^4], markaas waad halaagsami.

[^4]: Waa inaad isugu diyaariso iimaan iyo ca- mallo wanaagsan Saacaddaa (Aakhirada).

# 2365

Oo waa maxay waxakani ku jiraa midigtaada Muusow ?”

# 2366

Wuxuu yidhi: “ Waa ushayda, waan cuskadaa, oo waxaan ku garaacaa caleemaha si ay ugu soo daataan arigayga dushiisa, oo waxaa iigu jira dano kale.”

# 2367

(Allaah) wuxuu yidhi: “Bal hoos u tuur Muusow!”

# 2368

Markaasuu tuuray, mise! Waa mas ordaya.

# 2369

(Allaah) wuxuu yidhi: “Qaado, oo ha cabsan, Waxaanu ku celin doonnaa sideedii hore.

# 2370

Oo ku qabo gacantaada dhinacaaga, waxay soo bixi iyadoo caddaan ah (ifeysa) iin la’aan, waa calaamad kale.

# 2371

“Si aanu kuu tusinno wax ka mid ah Aayadahayaga waaweyn.

# 2372

“U tag Fircoon! Waa uu xad gudbaye.”

# 2373

(Muuse) wuxuu yidhi: “Rabbiyow ii waasici (deji) laabtayda.

# 2374

“Oo ii fududee arrinkayga.

# 2375

Oo ka fur guntinta carrabkayga,

# 2376

“Si ay u fahmaan hadalkayga .

# 2377

“Oo ii yeel wasiir (caawiye) ka mid ah ehelkayga,

# 2378

Haaruun, walaalkay,

# 2379

“Ku adkee (xooji) tabarteyda (dhabarkeyga),

# 2380

Oo igala qayb geli (wadaaji) arrinkayga ( Nabinnimada).

# 2381

Si aan kuu xurmo weyneenno oo nazahno in badan.

# 2382

Oo aan kuu xusno in badan,

# 2383

Hubaal Adigu Waxaad tahay Mid mar walba na Arka".

# 2384

(Allaah) wuxuu yidhi” “Waa lagu siiyey codsigaaga Muusow!

# 2385

Oo waxaan kuu nicmeennay waqti kale (oo hore)

# 2386

Markii aan u waxyoonnay hooyadaa wixii aan u waxyoonnay.

# 2387

Waxaan ku nidhi: ‘Dhex geli isaga sanduuq oo ku tuur webiga (Niil), kolkaasna webigu wuxuu ku tuuri xeebta, halkaas waxaa qaadan mid cadow ii ah, oo isagana cadow u ah! Oo Waxaan ku tuuray dushaada jaceyl lagu jeclaado Xaggeyga ah[^5], iyo in lagugu barbaariyo Ishayda horteed (waa Ilaalinteyda iyo Ogaanshaheyga),

[^5]: Allaah wuxuu jeclaanta Muuse geliyey quluubta dadka.

# 2388

(Oo waxaan kuu galnay wanaag) markii ay u tagtay walaashaa iyadoo leh: Ma idin tusaa cid idiin korineysa (nuujineysa) isaga? Markaas baan kuu soo celinnay hooyadaa si ay u raalli noqoto oo aysan u murugoon. Oo waxaad dishay nin[^6], waanse kaa badbaadinnay walbahaar weyn, oo aan ku imtixaannay imtixaan culus, oo waxaad ku negaatay sanooyin tirsan reer Madyan dhexdood. Markaas waxaad halkaan ku timid Qaddar Alle, Muusow!.

[^6]: Waa qibidigii Masriga ahaa ee dhintay kaddib markuu uu Muuse ku dhuftay Qibidigaa hal feedh.

# 2389

Oo Waxaan kuu xushay Nafteyda[^7].

[^7]: Allaah baa doortay Muuse oo ka yeelay mid xoog leh jidh iyo shakshi ahaanba si uu u qaado xilka gaarsiinta diinta ilmaha Israa’iil.

# 2390

“La taga adiga iyo walaalkaa Aayadahayga, oo ha ka daalina Xuskayga.

# 2391

Aada labadiinnuba xagga Fircoon, Xaqiiq, waa uu xadgudabaye.

# 2392

Oo kula hadla hadal nugul, waa intaasoo uu waansamo ama uu ka baqaa (Ilaahay).

# 2393

Waxay yidhaahdeen: “Rabbigayow! Waxaanu ka cabsan inuu nagu soo degdego si uu noogu gabood falo ama u dhaqmaa si xadgudub badan.

# 2394

(Allaah) Wuxuu yidhi: Ha cabsannina, hubaal Anigaa idin la jira labadiinnaba, waan maqlayaa oo arkayaa.

# 2395

Ee u taga labadiinnuba isaga (Fircoon) oo dhahaya: hubaal waxaanu nahay Rususha Rabbigaa, ee nagu dar ilmaha Israa'iil oo ha dhibin, waxaan kuu keennay calaamad xagga Rabbigaa ah. Oo Nabad korkiisa ha ahaato[^8] kan raaca hunuunka.

[^8]: Ammaan iyo nabad uu ka ahaado cadaabka Ilaahay.

# 2396

Hubaal Waxaa naloo waxyooday in cadaab ku dhici mid kastoo (Xaqa) beeniya oo ka jeesta.”.

# 2397

(Fircoon) wuxuu yidhi: “Oo waa Kuma Rabbigiin, Muusow?”

# 2398

(Muuse) wuxuu yidhi: Rabbigayo waa kan siiyey wax walba qaabka uu leeyahay oo markaa u tilmaamay (yoolkeed).”

# 2399

(Fircoon) wuxuu yidhi: “Ee ka warran xaalka facyadii hore?.”

# 2400

(Muuse) wuxuu yidhi: Cilmigoodu wuxuu la jiraa Rabbigay, Kitaab buu ku yaal. Rabbigay ma gefo, oo wax ma halmaamo.”

# 2401

Waa (Isaga) Kan idiinka dhigay dhulka gogol (fidsan); oo idiinka furay waddooyin dhexdeeda, oo ka soo shubay biyo xagga daruuraha, markaas baan ku soo saarnay dhir noocyo kala duwan ah.

# 2402

Ee (wax ka) cuna (halkaa) oo daaqsada xoolihiinna, hubaal, waxaa arrinkani ugu sugan calaamooyin (lagu cibrad qaato) kuwa garashada leh.

# 2403

Xaggeeda (arlada) ayaan idinka abuurnay, oo gudaheeda baan idinku celin, oo xaggeeda baan idinka soo dhex saari mar kale (geeri kaddib).

# 2404

Oo xaqiiq waxaan tusnay isaga (Fircoon) calaamooyinkayaga dhammaan- tood, waase uu dafiray oo diiday.

# 2405

Wuxuu yidhi: “Ma waxaad noogu timid inaad nooga saarto dhulkayaga sixirkaaga Muusow?.

# 2406

Waxaan innaguna hubaal kuula iman sixir la mid ah ee noo qabo ballan dhexdeenna aan ku kulanno, oo aanaan ka dib dhaceyn annagu iyo adiguba midna oo meel fagaare ah[^9].

[^9]: Meel cayiman si loo ogaado, macno kale waa meel noo dhexeysa ee la isugu yimaado ama meel fagaare ah oo siman.

# 2407

(Muuse) wuxuu yidhi: “Ballankiinnu waa maalinta Ciidda, marka dadku isu soo ururaan barqadii.”

# 2408

Markaasuu Fircoon tagey, oo isu keenay tabihiisii, markaas yimid.

# 2409

Muuse wuxuu ku yidhi (sixiroolayaashii uu keenay Fircoon): Magaciin bi'i waaye! Ha ka been sheegina Ilaahay si uusan idiinku dabar goyn cadaab. Oo kii la yimaadaa (been abuur) xaqiiq waa mid hoogay oo halaagsamay.”

# 2410

Markaas bay ka doodeen arrinkooda dhexdooda oo qarsadeen faqooda.

# 2411

Waxay yidhaahdeen: Kuwani hubaal waa labo saaxir oo doonaya inay idiinkaga saaraan dhulkiinna sixirkooda, oo ay bi'iyaan dariiqadiinna fiican (diintiinna ama dhaqanka iyo caadadiinna).

# 2412

Ee isu geeya Tabtiinna oo imaada idinkoo saf saf ah; waxaa dhabtii liibaani maanta kii adkaada ”.

# 2413

Waxay yidhaahdeen: “Muusow! Ma adigaa hor tuuri ama annaga baa ahaanna kuwa hor tuuri?”

# 2414

Wuxuu yidhi: “Mayee, tuura idinka (marka hore)"! Mise, xargahoodii iyo ulahoodii, waxaa loogu ekaysiiyey sixirkoodii dartiis sida inay ordayaan.

# 2415

Markaasuu Muuse ka dareemay naftiisii cabsi.

# 2416

Waxaanu nidhi: Ha cabsan, hubaal, waa adiga kan sarreyn doona.

# 2417

Oo tuur waxa ku jira gacantaaada midig! Waxay liqliqi waxa ay sameeyeen, waxa ay sameeyeen wax kale ma aha ee waa oo keliya xeelad saaxir,saaxirna mar- naba ma liibaano, meel uu ka yimaadaba.

# 2418

Oo sixiroolayaashii waxaa loo riday hoos iyagoo sujuudaya[^10]. Waxay yidhaadeen: Waxaan rumeysannahay Rabbiga Haaruun iyo Muuse.”

[^10]: Kaddib markii ay arkeen mucjisooyinka uu Allaah siiyey Muuse iyo inay yihiin xaqiiq oo aysan ahayn moodsiin sixir.

# 2419

(Fircoon) wuxuu yidhi: “Ma waxaad rumeyneysaan ka hor inta aanan idiin idmin? hubaal, Waa kan idiinku weyn ee idin baray sixirka. Waxaan xaqiiq u goyn gacmahiinna iyo lugahiinna isdhaaf, oo waxaan xaqiiq idinku daldali jirridaha geedaha timrta, oo xaqiiq waad ogaan midkaayagii (aniga ama Rabbiga Muuse) cadaab daran oo daa’ insan.

# 2420

Waxay yidhaahdeen: “Marnaba kaa dooran mayno waxa noo yimid oo Xujooyin cad ah iyo Kan (Allaah) ee na abuuray[^11]. Ee go'aami wixii aad rabto inaad go'aamiso, waxaad oo keliya wax ka go'aamin kartaa (wixii la xidhiidha) noloshan Adduunka.

[^11]: Weedhan ‘ walladdii fadaranaa” waxaa sidoo kale lagu fasiray dhaar ahaan macnaha markaa waxaa weeye: Waxaan ku dhaarannay Kan na abuuraye.”

# 2421

Hubaal annagu waxaan rumeynay Rabbigayo si uu noogu dhaafo gefefkayaga iyo waxa aad nagu khasabtay ee (barashda) sixirka ah. oo Allaah baa khayr badan (abaal marin ahaan), oo daa’in sanaan badan[^12] (cadaab ahaan).

[^12]: Ajar ahaan iyo ciqaab ahaanba.

# 2422

Hubaal mid kastoo u yimaada Rabbigiis isagoo dambiile ah, abaalkiisu waa Naar, uusan ku dhimaneyn, kuna noolaaneyn.

# 2423

Mid kastoo se u yimaada (Allaah) isagoo mu’min ah oo samo fashay, kuwaasi waxay leeyihiin derejooyinka sare (nolosha dambe - Aakhirada):

# 2424

Beero ku yaal guryo san oo negaya (bay galayaan) oo ay hoos qul-qulaan webiyo, oo ay ku dhex waari weligood: oo kaasi waa abaalka kan ka daahiriya naftiisa (shirkiga iyo macaasida)[^13].

[^13]: Iska xala fadaro oo dhan, uu ugu weyn yahay shirkiga.

# 2425

Oo Waxaan dhab ahaan u waxyoonnay Muuse (Annagoo ku leh): "Guura ku bax habeenkii iyagoo ay ku wehliyaan addoomahayga oo uga jeex waddo badda dhexdeeda qallalan[^14], adigoo aan ka cabsaneyn inuu ku qabto oo ku soo gaaro (Fircoon) oo aan ka cabsaneyn (inaad ku qaraqanto badda)".

[^14]: Ku dhufashada badda usha, eeg Suuradda Ash-Shucaraa: Aayadda 63.

# 2426

Markaas waxaa raacay Fircoon oo wata askarahiisii, oo waxaa halkaas kaga daboo- lay xagga badda waxaasi daboolay[^15].

[^15]: Ma daboolin oo qaadin biyo oo keliya, balse waxaa daboolay oo wada qaatay waxaa daboolay uu Allaah Keliya Ogsoon yahay sida argagax, xanuun, qoomamo, cadaab, iwm.

# 2427

Oo Fircoon wuxuu marin habaabiyey qolodiisii, oo ma uu hanuunin.

# 2428

Ilmahii Israa’iilow! Waxaan idinka samata bixinnay cadowgiinnii, oo waxaan idinkula gallay ballan dhinaca midig ee Buurta (Siinnay), oo Waxaan idiin soo dejinnay Manna (macaan - malab) iyo Salwaa (shimbir hilib wanaagsan).

# 2429

(Annagoo leh) cuna wax ka mid ah waxyaalaha wanaagsan (ee xalaasha ah) oo aan idinku irsaaqnay, oo ha ku xadugudbina (dhulka ) dhexdiis (ama ha ku gardarroonina dadka kale), yeysan idinku dhicin Cadhadayduye. Oo kii ay ku dhacdo cadhadaydu hubaal waa uu halaagsamay.

# 2430

Oo hubaal Anigu waan u dambi Dhaaf Badanahay mid kastoo isagu toobad keena oo(Xaqa rumeysan oo sama fala, markaas- na hanuunka ku sugnaada oo toosnaada.

# 2431

(Allaah wuxuu yidhi), “Oo maxaa kaa soo dedejiyey qoladaadii, Muusow?”

# 2432

Wuxuu yidhi: “Waa kuwaan ku soo jooga raadkayga, oo waan kuu soo deg-degay Rabbigayow si aad u raalli ahaato".

# 2433

(Allaah) wuxuu yidhi: Annagu se waxaan dhabtii imtixaannay qolodaadii gadaashaa (intii aad ka soo tagtay kaddib), oo Saamirigii baa lumiyey.’

# 2434

Markaasuu Muuse u noqday qolodiisii isagoo cadheysan oo calool xun, Wuxuu yidhi: “Dadkaygiyow! Ma wuusan Rabbigiin idiin qaadin ballan qaad wanaagsan[^16]? Ee ma waxaa idinku dheeraaday muddadii? Mise waxaad dooneyseen inay idiinka dhacdo Cadho xagga Rabbigiin ah, oo aad markaas ka baxdeen ballankii (wax maqlidda) aad ila gasheen?”

[^16]: La jirka Nabigiin si uu idiinku soo qaado Kitaabka Towreedda.

# 2435

Waxay yidhaahdeen: “Ugama aanu bixin Ballankii aan kula gallay ikhyaarka- yaga, laakiinse waxaa nala saaray culaysyo ka mid ah qalabkii reer (Fircoon) isku qur- xin jireen ah[^17], markaas baan ku tuurnay (dabka), sidaas oo kale ayuu As-Saamiri u tuuray.

[^17]: Waxaa horay loo amray inay soo qaataan waxyaalihii ay isku qurxiun jireen dadkii Masar ee dahabka ahaa, markaasuu wuxuu amray Saamiri inay ku tuuraan dahabkaa dab si ay uga sameeyaan sanam leh muuqaal dibi oo kale, markaasay dabkii ku tuureen, markaasaa waxaa ka soo baxay sanam muuqaal dibi leh ay qaarkood caabudeen.Saamiri wuxuu ahaa munaafiq ku dhex jiray ilmihii Israa’iil oo u horseeday sanam caabudka.

# 2436

Oo wuxuu uga soo saaray (sawir) dibi leh cida dibiga. Oo waxay yidhaahdeen: "Kan waa ilaahiinna iyo ilaaha Muuse, wuuse illoobay.

# 2437

Miyeynan arkayn in aanu u soo celin kareyn kelmadna (wax jawaab ah), oo aanu u haynin dhib iyo dheef midna?.

# 2438

Oo Haaruun wuxuu ku yidhi kal hore (intaanu soo laaban Muuse):“Dadkaygiyow! Waxaad tihiin kuwo uun lagu imtixaanay arrintani, oo hubaal, Rabbigiin waa (Allaah) Raxmaanka (Naxariistaha) ee i soo raaca oo adeeca amarkayga.”

# 2439

Waxay yidhaahdeen: “Ma deyn doonno caabudidda (dibiga) jeer uu noo soo noqdo Muuse.”

# 2440

(Muuse) wuxuu yidhi: Haaruunow! Maxaa kuu diiday (inaad ka reebto); markii aad aragtay inay lumayaan.

# 2441

In aad I soo raacdo? Ee ma waxaad caasiday amarkaygii?.

# 2442

(Haaruun) wuxuu yidhi: “Ina hooyow! Ha iga soo qaban garkeyga ama madaxeyga midkoodna. Hubaal anigu waxaan ka baqay inaad tidhaahdo: “Waxaad kala qaybisay ilmihii Israa’iil, oo ma aadan dhowrin (ama sugin) qowlkeyga.”

# 2443

(Muuse) wuxuu yidhi: “Oo muxuu yahay xaalkaagu Saamiriyow?

# 2444

Wuxuu yidhi: “Waxaan arkay wax aysan arag. Markaas waxaan ka soo qaaatay sacab muggi (oo ciid ah) raadkii Rasuulka[^18] (Faraskii jabriil) oo ku tuuray (dabkii lagu riday qalabkii ay isku qurxin jireen si aan uga sameeyo sawir dibi). Sidaas bay ii qurxisay nafteydu.

[^18]: Raadka Rasuulka waxaa loola jeedaa Raadka qoobka faraskii uu watay Jabriil c.s. Waxaa kaloo lagu fasiray Raadka Rasuulka:Risaaladii Rasuulka oo ah sharciga uu la yimid Muuse, inuu Saamiri isaga tagay sharcigaas.

# 2445

(Muuse) wuxuu yidhi: haddaba tag oo naga fagow! Oo hubaal, waxaa go’aan ah noloshan inaad tidhaahdo: "Ha i taabaannina (waa lay gooyey si dhan)"[^19], oo hubaal waxaa kale oo aad leedahay ballan aad dib uga dhici doonin (oo ah cadaabka Aakhiro). Oo dhugo ilaahaagii aad in door ah dul joogtay ee aad caabudaysay. hubaal waanu gubi (oo aanu ka dhigi dambas) aanu badda ku firdhinno oo waxba aanu ka hari doonin.’

[^19]: “ Ha i taabaannina” waa ciqaab ahaan adduunka, waayo waxaa la amray inay dadku u gooyaan si dhan oo waxba ku darsan. Aakhirona waxaa sugaya Naar olol badan.

# 2446

Ilaahiinnu waa oo keliya Allaah, ee aanu jirin Ilaah (xaq ah) oo aan Isaga ahayn. Wuxuuna ku koobay wax walba Cilmi.

# 2447

Sidaas baan (Muxammadow) kuugu soo tebinnaa warar ka mid ah wixii horey u dhacay. Oo Waxaanu xaqiiq kaa siinnay Xaggayaga waano (Qur’aankan).

# 2448

Mid kastoo ka jeesta wuxuu markaas xambaaran Maalinta Qiyaame culaab culus (dambi aad u weyn).

# 2449

Iyagoo ku dhex waari (cadaabta). Oo waa wax u xun iyaga maalinta Qiyaamaha culaab ahaan.

# 2450

Maaalinta buunka la afuufi[^20] (afuufka labaad): oo waxaan isu soo kulmin Dambiilayaasha Maalintaa iyagoo indho cawlan[^21].

[^20]: Afuufka labaad ee Buunka, waana afuufka dadka ay ka soo bixi doonaan qubuurahooda iyagoo nool.

[^21]: Cabsi darteed, ama macnaha waa iyagoo indha la’ waxba aan arkayn.

# 2451

Oo hoos u wada hadlaya oo isku sheegaya: Ma aydaan joogin waxaan aheyn toban (maalmood adduunka).”

# 2452

Annaga baa ka ogsoon waxa ay leeyihiin, marka kooda ugu jid wanaagsani odhan, “Ma aydaan joogin (adduunka) waxaan aheyn maalin.”

# 2453

Oo waxay wax kaa weydiin buuraha, markaa dheh: Rabbigay baa ku baabbi’n qarax isagoo ka dhigaya sida budo ciid ah.

# 2454

Oo wuxuu ka yeeli (arlada) meel ban siman ah.

# 2455

Aad ku dhex arkeyn meel hoosaysa ama sarreysa.”

# 2456

Maalintaas waxay iyagu (qof walbaa) raaci (dhawaaqa) dhawaaqaha isagoo aan leexleexasho lahayn. Oo codadka oo dhan waxay ahaan kuwo kushuucsan Raxmaanka (Allaah) horti, marka ma maqleysid waxaan aheyn shanqarta socodka (lugahooda).

# 2457

Maalintaas shafeeco wax ma tareyso, mid maahee uu Raxmaanku (Alle) u idmo oo uu ka raalli yahay hadalkiisa.

# 2458

Wuxuu (Allaah) ogsoon yahay waxa hortooda ah iyo waxa gadhaashooda ah, Mase ku koobi karaan (waxa uu Og yahay) Cilmi.

# 2459

Oo dhammaan wejiyadu waxay ku khushuuci (Allaah horti), Noolaha Daa’inka ah, Irsaaqaha waxa uunka jira oo dhan. Oo waxaa xaqiiq hoogi kan isagu geysta gef uu ka galo (Allaah ama aadmiga)[^22].

[^22]: Qofkii gef ka galay Allaah ama gef ka galay mid ka mid ah uunankiisa.

# 2460

Kan se isagu samo fala isagoo mu’min ah, ma ka cabsanayo gef loo geysto iyo wax loo dhimo midna.

# 2461

Oo sidaas baan ugu soo dejinnay Qur’aan af Carabi ah, oo ugu celcelinnay si cad digniiniha, bal inay iska jiraan oo ka dhowrsadaan (xumaha), ama uu ku dhaliyo waantow(ama u noqdo wax lagu xusuusto)

# 2462

Ee waxaa ka Sarreeya oo ka kor ah (dhammaan uunanka) Allaah, Boqorka Xaqa ah. Ee (Muxammadow) ha ku degdegin Qur'aanka (akhriskiisa) ka hor inta aan laguu dhammayn Waxyigiisa, oo dheh: “Rabbiyow ii kordhi cilmi.”

# 2463

Oo waxaan xaqiiq la galnay ballan Aadam mar hore[^23], wuuse illoobay, oo kama aanu helin go’aan adag.

[^23]: Waxaa axdigaa lagu xusay Suuradda 2 Al-Baqara : Aayadda 35, wuxuuna Allaah halkan ku xusay inaan laga helin Aadam go’aan adag si uu uga hortago fidnada shaydaanka.

# 2464

Oo (xus) markii aan ku nidhi malaa’igta: U sujuuda (sujuud slaan ah) Aadam oo way sujuudeen (dhammaan) Ibliis maahee, wuu diiday.

# 2465

Markaasaan Waxaanu nidhi: Aadamow! Xaqiiq, kani waa kuu cadow adiga iyo xaaskaagaba. Ee yuusan idinka saarin Jannada, si aydaan u dhibaatoon.

# 2466

Hubaal waxaad (ballan) ku heysataa inaadan ku gaajooneyn dhexdeeda kuna arradi doonin.

# 2467

Oo hubaal aad ku harraadeyn, qorrax kulkeedna kugu dhaceyn.

# 2468

Markaasuu shaydaan hoos wax ugu sheegay, isagoo ku leh: “Aadamow! Ma ku tusaa geedka waaridda iyo boqortooyo aan weligeed dhammaaneyn?”

# 2469

Markaasay iyagu (Aadam iyo xaaskiisa) wax ka cuneen, markaas ayey cawradoodii u muuqatay, oo waxay billaabeen inay ku nab nabaan korkooda caleemihii Jannada. Oo Aadam wuxuu ku caasiyey Rabbigi, oo gef galay[^24].

[^24]: Eeg sharaxa Suuradda 9 Al-Acraaf: Aayadda 19.

# 2470

Markaasuu Rabbigiis doortay oo ku galladeystay dambi dhaaf oo hanuuniyey.

# 2471

(Allaah) wuxuu yidhi: Ka dega (Jannadan) dhammaantiin, iyagoo qaarkiinba cadow u yahay qaarka kale. Oo haddii uu idiinka yimaado Xaggayga hanuun, markaa mid kastoo raaca hanuunkayga ma ku lumayo (adduunkan), mana ku dar xumaanayo (Aakhirada).

# 2472

Oo mid kastoo ka jeesta waanadayda, hubaal wuxuu mudan nolol adag oo cidhiidhi ah, oo waxaa la shir keeni (oo la soo bixin) Maalinta Qiyaamaha isagoo indha la'.

# 2473

Wuxuu odhan: Rabbiyow! Maxaad iiga soo saartay (iilka oo i shir keentay Qiyaamaha) anigoo indha la’ anigoo (hadda ka hor) wax arki jiray ”.

# 2474

(Allaah) wuxuu odhan: Sidaas oo kale waxaa kuu yimid calaamooyinkayagii, waadse iska illowday (oo ka dan la’aatay), sidaas darteed Maanta, waxaa lagaaga tegi oo lagugu illoobi (Naarta).”

# 2475

Oo sidaas oo kale baan u abaal marinaa kan isagu xadgudba, oo aan ru- meyn calaamooyinka Rabbigii, oo cadaabka Aakhiro ayaa sii daran oo joogto daa'in ah.

# 2476

Miyaanay u caddaan iyaga inta aan ummado hallignay iyaga hortood oo ay ku dul socdaan guryahoodii? Arrinkani waxaa ugu sugan calaamooyin kuwaasi leh garaadka iyo garashada.

# 2477

Oo haddii aanay jiri lahayn Kelmed hore oo ka soo fushay Rabbigaa, in dib loogu dhigo abaal marintooda maalin la yaqaan iyo ajal magacaabani, waxaa ku waajibi laheyd[^25] (cadaab ku dhacda intay joogaan adduunka).

[^25]: Allaah wuxuu ku ciqaabi lahaa adduunkan sida uu u galayba dadkii hore.

# 2478

Ee u samir waxa ay leeyihiin, oo ku tasbiixso ammaanaha Rabbigaa ka hor qorrax soo baxa iyo ka hor dhiciddeeda, oo (tuko) qaar ka mid ah saacadaha habeenka iyo dacallada maalinta si aad u raali noqotid.

# 2479

Oo ha u taagin indhahaaga waxa aan ugu raaxaynay lammaano kala duwan oo iyaga ka mid ah, (wax kale maahee) waa quruxda nolosha adduunka ah si aan ugu imtixaanno, oo risiqa Rabbigaa (Jannada gudaheeda) baa ka khayr badan (waxaa adduunka lagu siiyey) oo ka daa’in san.

# 2480

Oo ku amar salaadda ehelkaaga, oo u samir yeelo gudashada (salaadaha) kuma weydiisaneyno risiq; Annaga baa ku irsaa- qeyna. Oo Cidhibta wanaagsan (ee Jannada) waxaa leh kuwa iska jira xumaha.

# 2481

Oo waxay (gaaladu) yidhaahdaan: Muxuu (Muxammad) noogu keeni waayey calaamad xagga Rabbigii ah (ee aannu dalabnay)?” Oo miyaanay u imaan caddeyn wixii (ku yaallay) Kutubtii hore (ee halaagga ummadii ka horreeyey ee Xaqa beeniyey).

# 2482

Oo haddii aan ku halaagi laheyn cadaab isaga ka hor[^26], waxay hubaal odhan lahaayeen: Rabbigayow! Maxaad noogu soo diri weydey Rasuul si aan u raacno Aayadahaaga, ka hor inta aanaan ahaan kuwa dulloobay oo dufoobay.

[^26]: Waa Nabi Muxammad s.c.w. . waxaa sidoo kale lagu fasiray weedha : Isaga hortiis” in loola jeedo Qur’aanka.

# 2483

Dheh: Mid walba annaga iyo idinka wax buu sugayaaye ee suga[^27], waxaad dhowaan ogaan doontaan waa kuwama kuwa ku taagan Jidka Toosan iyo kan isagu hanuunsan.

[^27]: Waxay sugayaan waxa ka soo baxa arrinkan oo uu ku dhammaado.

# 2484

(Waqtiga) xisaabintooda (Qiyaamaha) baa ku soo dhow dadka halka iyagu ay dhoohnaan la sii jeedaan.

# 2485

Ma jiro Xus ( Waxyi) uga yimaado isagoo cusub xagga (Alle) Rabbbigood, bal waxay dhegaystaan iyagoo iska cayaaraya.

# 2486

Oo qalbiyadoodu ka maan la' yihiin, oo kuwaa fala gefka (shirkiga iyo macaasida) waxay qariyaan wada hadalkooda sirta ah (iyagoo leh): Kani (Muxammad) ma wax aan ahayn baa qof idinka oo kale ah ? Ee ma waxaad aqabaleysaan sixir idinkoo arka?

# 2487

Wuxuu (Nabigu s.c.w) yidhi: “Rabbigay baa ogsoon qowl[^1] (kasta oo lagaga hadlo) samooyinka dhexdooda iyo arladaba. Oo Waa wax kasta Maqlaha, wax kasta Ogsoon.”

[^1]: Sixir waxa ay ku sheegayaan halkan waa Aayadaha Qur’aanka, Inkastoo ay shaahideen calaamooyin iyo mucjisooyin dhab ah.

# 2488

Bal waxay yidhaahdaan: “(Waxyigu wax kale maahee) waa hawaawi hadal hurdo! mayee isagaa hal abuuray - mayee waa gabyaa! Ee ha noo keeno mucjiso la mid ah (mucjisidihii) lala soo diray (anbiyadii) hore.

# 2489

Ma jirin magaalo aan halaagnay oo rumeysey iyaga hortood (inkastoo ay shaahideen calaamooyin iyo mucjisooyin) ee ma iyaga baa rumeynaya?.

# 2490

Oo ma aanu soo dirin hortaa adiga (Nabi Muxammadow) waxaan aheyn rag aan u waxyoonnay (Dhambaalka), ee bal weydiiya ehlu Kitaabka haddii aydaan ogeyn.

# 2491

Oo uma aan yeelin iyaga (anbiyada) jirar aan cunin cunto[^2] (sida malaa’igta), oo ma aheyn kuwo aan dhiman oo ku waara (arlada).

[^2]: Sida malaa’igta, balse waxay ahaayeen aadmi leh tilmaamaha dadka.

# 2492

Markaas, Waanu u rumaynay ballankaan u qaadnay oo waanu badbaadinnay iyaga iyo ciddii aan doonnay oo waxaanu hallignay xad gudbayaashii.

# 2493

Waxaan xaqiiq idiin soo dejinnay (dadow) Kitaab (Qur’aan) idiinku sugan[^3] xuskiinna (sharaftiinna) Ee miyeydaan haddaba garasho lahayn?.

[^3]: Kitaabka waa Qur’aanka, xuskiinna waxaa loola jeedaa la idinku sharfay ama la idinkula hadlay. Macno kale waa idiinku sugan waano.

# 2494

Oo intee baan magaalo ay dadkeedu gef galeen (shirki iyo macaasi)baabi’innay[^4] oo aan soo saarnay iyaga kaddib qolo kale.

[^4]: Macnaha waa dadkeedu ay ku adkeysteen xumaan falidda.

# 2495

Markay dareemeen cadaabkayagii, mise waxay billaabeen inay ka cararaan.

# 2496

Ha cararina (haatan), ee dib ugu soo laabta wixii la idiinku raaxeeyey iyo guryihiinna , si wax la idiin weydiiyo[^5].

[^5]: Waxa idinku dhacay. Waxaa hadalkan loo yidhi ku digasho ahaan.

# 2497

Waxay yidhaahdeen: Hoognaye! Waxanynu ahayn gar ma qaatayaal.

# 2498

Oo calaalcalkoodaas ma ay deyn ilaa aan dabar goynay oo baqtiyeen (dambas noqdeen).

# 2499

Oo uma aan abuurin samada iyo arlada iyo waxa u dhexeeya dheel.

# 2500

Haddii aan rabno inaan yeelanno wax aan isku maaweelinno[^6], waxaan hubaal ka yeelan lahayn Xaggayaga, haddii aan sidaas falayno.

[^6]: Sida xaas ama carruur.

# 2501

Bal waxaan Xaqa ku gannaa baadilka, markaas buu madaxa kala jabiyaa, mise durba wuu baabba’aa; oo hoog baadna leedihiin beentaasi aad naga sheegtaan darteed[^7].

[^7]: waa odhaahdooda baadilka ah in Allaah leeyahay xaas iyo ilmo.

# 2502

Oo Wax kasta oo jira samooyinka iyo arlada Isagaa (Alle) leh; oo kuwa agtiisa jooga ee u dhow (malaa’igta) iskama weyneeyaan cibaadadiisa, oo kama gaabshaan.

# 2503

Waxay xurmo weyneeyaan oo nazahaan (Alle) habeen iyo maalinba, oo kama daalaan.

# 2504

Mise waxay yeesheen (si ay u caabudaan) ilaahyo dhulka jooga oo wax soo nooleeya?.

# 2505

Haddii ay jiri lahaayeen dhexdooda (cirarka iyo dhulka) ilaahyo aan ahayn Allaah, xaqiiq way fasaadi lahaayeen. Wuu ka nazahan yahay Allaah, Rabbiga Carshiga Weyn leh oo ka Sarreeyaa waxay u tiirshaan.

# 2506

Lama weydiiyo waxa uu falo, halka iyaga la weydiin.

# 2507

Mise ma waxay yeesheen Isaga sokadi ilaahyo (kale) ay la barbar caabudaan? Dheh: “Keena Xujadiinna. Kani waa Xuska kuwa ila jooga iyo Xuska kuwii iga horreeyay[^8]. Bal badankoodu ma gartaan Xaqa, marka way ka sii jeestaan.

[^8]: Dhammaan Rusushii hore waxay dadku ugu yeereen Towxiidka - caabudaadda Allaah Keliya aan cid kale lala wadaajin cibaadada.

# 2508

Oo ma aanu soo dirin hortaa Rasuulna oo aan u waxyoon (Annagoo leh), "ma jiro Ilaah (Xaq ah oo) aan Aniga (Allaah) ahayn, ee i caabuda (Aniga oo keliya).”

# 2509

Oo waxay yidhaahdaan: Raxmaanku wuxuu yeeshay ilmo. Subxaanah! Wuu ka nazahan yahay, balse waa addoomo la sharfay[^9].

[^9]: Kuwaa ay ku andoocadaan inay yihiin ilaah ama ilmahii Ilaahay sida ruuxul qudus, Ciise, malaa’igta, iwm waa addoommo la sharfay.

# 2510

Kagama hormaraan hadal, oo amarkiisa uun bay iyagu ku camal falaan.

# 2511

Wuxuu og yahay waxa hortooda ah iyo waxa gadaashooda ah, oo uma shafeecaan mid uu isagu oggolaado maahee. Oo cabsidiisa bay la xurmo weeyaan.

# 2512

Oo mid kastoo ka mid ah (uunka Ilaahay sida Ibliis ama qeyrki) ee yidhaahda: “Waxaan anigu ahay Ilaah la jirkiis Isaga,” kaas oo kale waxaan ku abaal marin Naar. Sidaas oo kale baan ku abaal marinnaa daalimiinta.

# 2513

Oo miyaanay kuwa gaalooba arag in samooyinka iyo arladu ay ahaayeen mid isku dheggan oo aan kala bixinnay, oo Waxaan ka abuurnay biyo wax kasta oo nool. Ee miyaanay rumayneyn[^10].

[^10]: Halka ay dalbi lahaayeen si gaalnimo iyo jeesjees leh in loo soo dedejiyo oo la tuso Cadaabka.

# 2514

Oo Waxaanu yeellay buuro adag dhulka gudahiisa si aanay ula dhaqdhaqaaqin, oo waxaanu yeellay waddooyin ballaaran oo ay ku toosaan.

# 2515

Oo Waxaanu ka dhignay samada saqaf ilaashan. Oo waliba iyagu waa ka jeesadaan calaamadaheeda.

# 2516

Oo Waa Isaga (Alle) Kan Abuuray habeenka iyo maalinta iyo qorraxda iyo dayaxa, dhammaan (meertooyinka) ay si dhakhso badan ugu socdaan garangartooda.

# 2517

Oo kama aanu yeelin qofna kaa horreeyey (Nabiyow) mid waara. Ee haddaba haddii aad adigu dhimato ma iyaga baa waari?.

# 2518

Naf walbaa waa tii dhadhamisa geeri, oo waxaanu idinku imtixaani shar iyo khayrba kala saar darteed, oo Xaggayaga baa la idiin soo celin.

# 2519

Oo marka ay kuwa diida (Xaqa) ku arkaan, kaama dhigtaan waxaan ahayn dheeldheel (oo waxay yidhaahdaan):” Oo ma kan baa kan wax ka sheega ilaahyadiinna?” Halka iyagu ay diidaan xuska Allaha Raxmaanka ah.

# 2520

Waxaa lagu abuuray aadmiga degdeg, waxaan idin tusi calaamooyinkayga ee ha iga dalbina inaan idiin soo dedejiyo.

# 2521

Oo waxay odhan: Goormuu gooddigani dhici haddii aad tihiin kuwo run sheegi?”

# 2522

Haddii ay kuwa diida (Xaqa) uun ogaan lahaayeen (waqtiga) marka aanay kari doonin inay ka ceshaan Naarta wejiyadoo- da iyo dhabarradoodaba oo aan loo gargaareyn (ma degdegsadeen Cadaabka).

# 2523

Bal, waxay ugu iman kedo, oo way jahawareerin, marka ma kari doonaan weecinteeda, loomana sugi doono .

# 2524

Oo xaqiiq Rusul (badan) oo kaa horreeyey baa lagu digtay, markaasaa waxaa ku dhacay kuwii ku jeesjeesay (oo gaalada ahaa) wixii (cadaabka) ay dheel dheesha u heysteen.

# 2525

Dheh: “Yaa idinka dhowra habeen iyo maalinba xagga Naxariistaha (Allaah)? Bal, waxay iyagu ka sii jeesadaan xusidda Rabbigood.

# 2526

Mise ma waxay leeyihiin ilaahyo ka dhicin kara Ciqaabkayaga? Ma leh awood ay ugu gargaaraan nafahooda, mana ahaan doonaan kuwo nalaga difaaco innaga.

# 2527

Bal, waxaan u raaxaynay kuwani iyo aabbayaashoodba xitaa cimriga loo dheereeyey (markaasay wax is bideen)[^11] miyaanay haddaba arag inaan nimaanno arlada oo ka naaqusinno cirifyadiisa? Ee ma iyagaa haddaba adkaan?.

[^11]: Eeg sharaxa aan ku xusnay Suuradda 13: Aayadda 41.

# 2528

Dheh waxaan uun idiinku digayaa waxyi (ka yimid Allaah). Oo kuwa dhegaha li’i ma ay maqlaan dhawaaqa mar kastoo iyaga loo digo.

# 2529

Oo haddii uu taabto wax yar oo ka mid ah cadaabka Rabbigaa, waxay hubaal odhan: Hoognaye! Innagaa gar diid ah.

# 2530

Oo Waxaanu dhigi miisaan caadil ah Maalinta Qiyaamaha, marka nafna loolama dhaqmayo si gardarro ah in yarba ha ahaatee, oo haddii ay ku tahay wax le’eg iniinta sisinta (ama wax ka yar ama wax ka weyn weliba) waanu keeni. Oo Annagaa ku filan inaan idin xisaabinno.

# 2531

Oo xaqiiq waxaan siinaay Muuse iyo Haaruun Furqaanka (kala sooce samaanta iyo xumaanta), iyo iftiin iyo waano ay[^12] leeyihiin kuwa iska jira (xumaha).

[^12]: Kuwani waa seddex tilmaamood oo lagu sifeeyey isla Towraadda.

# 2532

Kuwa ka baqa Rabbigood sir (iyo saaqba), oo iyagu[^13] aad uga cabsada Saacadda (Qiyaame).

[^13]: Waxaa loola jeedaa Iyagoo aan arag Allaah ama iyagoo keli ah aan cidna u jeedin, ka cabsada Allaah sir iyo saaqba.

# 2533

Oo kani (Qur'aanku) waa waano barakaysan aanu soo dejinnay, ee miyaad haddaba diidi doontaan?[^14].

[^14]: Idinkoo iska yeelaya inaydaan aqoon, inkiraya ama diidaya inaad qirtaan.

# 2534

Oo xaqiiq waxaan siinnay goor hore Ibraahiim (saamigiisa) hanuunka,[^15] oo Waxaaanu uga war qabnay si dhan.

[^15]: Ka hor Muuse, Allaah wuxuu hanuunshay Ibraahiim tan iyo yaraantii.

# 2535

Waa tii uu ku yidhi aabbihii iyo dadkiisii: “Waa maxay sanamyadan aad idinku dul fadhidaan (ee aad caabuddaan)?”

# 2536

Waxay yidhaahdeen: “Waxaan hellay aabbayaashayo oo caabudaya.”

# 2537

(Ibraahiim) wuxuu yidhi: “Xaqiiq waxaad idinka iyo aabbayaashiinba ku sugan tihiin habow caddaan ah?.”

# 2538

Waxay yidhaahdeen: Ma dhab bay kaa tahay, mise adigu waad nagu dheeli?.”

# 2539

(Ibraahiim) wuxuu yidhi: Mayee’ Rabbigiin waa Rabbiga samooyinka iyo arlada ee ah Kan abuuray, oo aniga waxaan ka mid ahay kuwa ka markhaati kaca arrinkani.

# 2540

Oo Wallaahi, Waxaan hubaal u degi qorshe (tab) (si aan u baabbi’iyo) sannammadiinna marka aad tagtaan oo dhabarka jeedisaan[^16]?”

[^16]: Ibraahiim c.s. wuxuu ka yidhi hadalladaa qalbigiisa oo keliya inuu tab u degeyo baabbi’inta sanammadooda.

# 2541

Markaasuu ka dhigay digada (dhammaantood) koodii u weynaa maahee, bal inay xaggiisa u soo noqdaan (oo ay weydiiyaan).

# 2542

Waxay yidhaahdeen: “Yaa ku falay sidan ilaahyadayada?, Kaasi hubaal waa mid ka mid ah geflowyada?”

# 2543

Waxay yidhaahdeen: Waxaan maqallay wiil hadal-haya oo la yidhaahdo Ibraahiim.”

# 2544

Waxay yidhaahdeen: “Haddaba keena oo soo hor joojiya dadka si ay ugu arkaan indhahooda bal inay ku markahaati furaan[^17]?.”

[^17]: Wuxuu sidoo kale macnaha u dhici karaa: si ay markhaati iyo goob joog uga ahaadaan waxa lagu dhigo oo ciqaab ah.

# 2545

Waxay yidhaahdeen: “Ma adigaa kan si- daan ku falay ilaahyadayada, Ibraahiimow?

# 2546

(Ibraahiim) wuxuu yidhi: “Bal ’ waxaa falay (fale uun) kooda u weyn (sanamyada) waa kane, ee bal weydiiya haddii ay hadli karaan!”

# 2547

Markaas bay nafahoodii dib isugu noqdeen oo ay yidhaahdeen: “hubaal, idinka naf ahaantiinna baa ku jira gef.”

# 2548

Markaasaa laga yeelay inay madaxa hoos u rogtaan[^18] (oo yidhaahdeen): Waad ogsoon tahay inayan kuwakani hadlin"!

[^18]: Kaddib markay qirteen gefkoodii, waxaa galay kibir iyo cinaad markaas bay haddana ka horyimaadeen oo is rogeen.

# 2549

(Ibraahiim) wuxuu yidhi: “Ma waxaad haddaba caabuddaan Allaah sokadi waxaan waxba idin tari karin waxbana idin yeeli karin?

# 2550

“Uf baad leedihiin idinka iyo waxa aad caabuddaanba Allaah sokadi. Miyeydaan garasho lahayn?”

# 2551

Waxay yidhaahdeen: “Guba isaga oo u gargaara ilaahyadiinna, haddii aad (wax) falaysaan.”

# 2552

Waxaanu nidhi: Dabkow! U noqo qabow iyo nabad Ibraahiim!”

# 2553

Oo waxay la dooneen shirqool, ha yeeshee waxaan ka yeelnay iyaga kuwa ugu khasaaraha badan.

# 2554

Oo Waxaan badbaadinnay isaga iyo Luudba (innagoo u wareejinnay xagga) arladii[^19] aan u barakaynay dadka oo dhan.

[^19]: Dhulkaa waxaa loola jeedaa arlada Shaam (oo ah: Falastiin, Urdun, Suuriya, Lubnaan iyo dhulalka hareerahooda ah). Wuxuuna Allaah ku barakeeyey inuu ka soo diray badi anbiyada dhulkaasi, iyo inay sidoo kale tahay dhul wanaagsan oo barako iyo khayr badan.

# 2555

Oo Waxaan u hibeynay Isxaaq iyo Yacquub oo wiil wiilki ah, oo mid walbaa waxaan ka dhignay dhammaan kuwo wanaagsan.

# 2556

Oo Waxaanu ka dhignay hoggaami- yeyaal ku hanuuniya (dadka) Amarkagaya, oo Waxaanu u waxyoonnay falidda khayraadka, iyo u oogidda salaadda si wanaagsan, iyo bixinta sakada, Oo waxay ahaayeen kuwo Annaga (Allaah Keliya) na caabuda.

# 2557

Oo Luud Waxaanu siinnay garsoor wanaagsan iyo cilmi, oo Waxaanu ka badbaadinnay magaaladii ahayd mid fasha xumaha[^20]. Hubaal waxay ahaayeen qolo xun oo caasiyaal (falaaggo) ah.

[^20]: Xumahaas oo ahaa shirki, gaalnimo, fuulitaanka ragga, khaniisnimo, tuugo, boob, dhac, jid gooyo, iwm iyagoo waxaasi oo idil u fali jiray si bareer ah.

# 2558

Oo Waxaanu dhex gelinnay Naxariistayada, hubaal wuxuu (Luud) ka mid ahaa inta wanaagsan.

# 2559

Oo Nuux, waa tii uu noo dhawaaqday kol hore[^21]. Markaasaan ka ajiibnay bariyadii, oo ka samatabixinnay isaga iyo intii raacday musiibadii weyneyd (hafintii dadkiisii).

[^21]: Macnaha uu habaaray dadkiisii kuwaasoo ku adkeystey shirkiga iyo macaasida.

# 2560

Oo Waan uga gargaannay dadkii beeniyey Aayadahayaga, hubaal, waxay ahaayeen dad xun, mrkaasaan hafinnay dhammaantood.

# 2561

Oo Daawuud iyo Sulaymaan, markii ay ka garsooreen arrinkii beerta markuu daaqay adhi dad leeyihiin, oo Waxaanu ka aheyn garsoorkoodii goob joog.

# 2562

Markaasaan fahansiinnay Sulaymaan, mid walbana oo ka mid ah waxaan siinnay garsoor wanaagsan iyo cilmi, oo Waxaan ka yeelnay buuraha iyo shimbiraha inay Daawuud la qaadaan Alle amaanka. Oo Waa Annaga kuwa falay (waxaasi oo idil) [^22].

[^22]: Macnaha waa inuu Allaah mar waliba karo inuu fuliyo waxa uu doono.

# 2563

Oo Waxaanu barnay isaga sameynta jaakado bir ah aad labbisataan si ay idiinka dhowrto dhibaatada dagaalkiinna. Ee ma tihiin kuwa shurkri naqaya?

# 2564

Oo (waxaan u sakhirnay) Sulaymaan dabaysha sida xoogga leh u socota, ee ugu ordeysa si xowli ah amarkiisa xagga dhulkii aan barakaynay. Oo Waxaanu nahay kuwo wax walba Ogsoon.

# 2565

Oo waxaa ka mid ahaa Shaydaammada (dadka iyo jinkaba leh) kuwo u quusa (badda), oo u fala camallo kale oo taa barbarkeed ah: Oo Waa Annaga kuwa dhowrayey[^23].

[^23]: Innagaa ka dhowrnay inay caasiyaan oo khilaafaan amarka Sulaymaan, oo ka dhowrnay Sulaymaan inay u geystaan wax waxyeello ah.

# 2566

Oo Ayyuub, waa tii uu u dhawaaqday Rabbigi (isagoo leh): Lur baa i soo gaaray (jirro iyo dad iyo duunyo beel), oo Adigu waxaad tahay Kan ugu Naxariista Badan inta naxariista.”

# 2567

Markaasaan ajiibnay, oo Waxaan ka feydnay dhibtii haysey (jirradii iyo faqrigii), oo waxaan siinnay ehelkiisii (uu waayey), iyo in le’eg oo wehlisa - Naxariis Xaggayaga ah, iyo xusuus ay u ahaato kuwa na caabuda.

# 2568

Oo Ismaaciil, iyo Idriis, iyo Dul- Kifil, kulli waxay ka mid ahaayeen kuwa sabarka leh.

# 2569

Oo Waxaanu dhex gelinnay Naxariistayada. Hubaal waxay ka mid ahaayeen inta wanaagsan.

# 2570

Oo (xus) saaxiibkii nibiriga (Yuunus) waa tii uu tegay isagoo (u) cadheysan (dadkii loo diray) [^24], oo wuxuu mooday inaanan ciriiryi doonin (aan qabanayn)[^25]! Markaasuu ka dhawaaqay mugdiyada dhexdooda[^26] (isagoo leh): Ma jiro Ilaah (Xaq ah) aan Adiga aheyn.Adigaa Nazahan, hubaal waxaan anigu ka mid ahay geflowyada.

[^24]: Ka cadheysan gaalnimada iyo caasiyoobidda dadkiisa.

[^25]: Macne kale waa aan ku ciriiryi doonin (caloosha kalluunka).

[^26]: Mugdiyadaas oo ah mugdiga habeenka, kan badda, iyo kan caloosha nibriga.

# 2571

Markaasaan ajiibnnay baryadiisii, oo ka badbaadinnay murugadii. Oo sidaas oo kale baan u badbaadinnaa mu’miniinta.

# 2572

Oo Zakariya, waa tii uu u dhawaaqday Rabbigi (isagoo leh):” Rabbiyow! ha igu dhaafin keli, Oo Adigaa u Kheyr roon dhaxlayaasha.”

# 2573

Markaasaan ajiibnay baryadiisii, oo siinnay Yaxyaa, oo u hagaajinnay xaaskiisii. hubaal, waxay iskula tartami jireen sama falka oo noo baryi jireen si rajo iyo cabsiba leh, oo waxay ahaayeen kuwo noo nugul (oo kal san).

# 2574

Iyo tii xafidday jirkeeda (Maryam), markaasaan ku afuufnay (jeebka canbuurkeeda ama maradeeda) Annagoo u xil saarnay (afuufidda) Ruuxayaga (Jibriil), Oo Waxaan uga dhignay iyada iyo wiilkeedii (Ciise) calaamo caalamka.

# 2575

Hubaal, diintiinnani (Islaamka) waa diin mid ah[^27], Oo Anigu (Alle ah) waxaan ahay Rabbigiin, ee i caabuda ( Aniga oo keliya).

[^27]: Ummah waxaa loola jeedaa diin :hab nololeed ay jamaaco dhan wada qaataan oo raacaan, ama dhaqan iyo hannaan wanaagsan ay ummadi raacdo.

# 2576

Waxayse u kala goosgoosteen diintoodii (kooxo) dhexdooda[^28]. Xaggayaga bay giddi u soo wada noqon.

[^28]: Iyagoo noqday dariiqooyin iyo kooxo kala duwan.

# 2577

Ee mid kastoo wanaagyo fala isagoo mu’miin ah, lama duudsiyo ajarka dadaalkiisa. Oo hubaal Waan u qoreynaa.

# 2578

Oo Waa wax saaran magaalo kasta aan halaagnay inayan dib u soo laabaneyn[^29] .

[^29]: Uma soo laaban karaan adduunkan, mana u toobad keeni karaan Allaah.

# 2579

Xitaa marka Yuug iyo Yamaayuug laga soo furo (moos xirkii), oo waxay ka soo dhici doonaan taag walba si degdeg ah.

# 2580

Oo Yabooha Xaqa ah wuu soo dhowaan. Mise markaa, waxaad arki indhaha kuwii Xaqa diiday oo dhaygagsan. (Waxay odhan): Hoognaye! Hubaal waxaan aheyn kuwo kaga sugan dhoohnaan waxakani; bal waxaanu aheyn gar diid.

# 2581

Hubaal Idinka iyo waxa aad caabuddaanba Allaah sokadi, waxaad ahaan shidaalka Naarta, xaggeeda baad ku arooreysaan.

# 2582

Haddii ay kuwakani ahaan lahaayeen ilaahyo ma ay galeen (Naarta), oo kulligood waa ay ku waari.

# 2583

Waxay ku leeyihiin gudaheeda cartan iyo hiinraag, oo waxna gudaheeda kuma maqlaan.

# 2584

Hubaal kuwa (Nabi Ciise, hooyadi Maryam, iyo addoomaha Ilaahay ee kale ee wanaagsan) ay hor u martay xaggayaga wanaagga, kuwaasu xaggeeda (Naarta) waa laga fogeyn.

# 2585

Ma maqlaan shanqarteeda, iyagoo ku dhex waari wixii ay nafahooda rabaan.

# 2586

Argagaxa weyn (ee Maalinta Qiyaamaha) ma murugo geliyo, oo malaa’iguhu waxay ku soo dhoweyn (salaan diirran iyagoo ku leh): Kani waa Maalinkiinnii la idin yaboohay.

# 2587

Maalinka aan u duubeyno samada sida loo duubo waraaqaha waxa lagu qoro, sida aan u billownay abuuriddii hore baan ku soo celineynaa, (waa) ballan aan qaadnay oo na saaran, hubaal waanu fali.

# 2588

Oo xaqiiq Waxaan ku qornay Zabuurka[^30] (kutubta Ilaahay) kaddib (markii aan horay ugu ) xusnay Dikirka[^31], in arlada (Jannada) ay dhaxli addoomahyaga wanaagsan.

[^30]: Zabuur waa kitaabkii loo waxyooday Nabi Daawuud c.s.Waxaa sidoo kale la yidhi waxaa loola jeedaa Kutubta Ilaahay oo dhan.

[^31]: Waa Towraadda, waxaa sidoo kale lagu fasiray Looxa Maxfuudka.

# 2589

Hubaal, arrinkani waxaa ugu sugan Gaarsiin cad qolo na caabudda.

# 2590

Oo kuuma aanu soo dirin (Nabi Muxammadow) waxaan aheyn Naxariis aad u ahaato caalamka.

# 2591

Dheh: Waxaa uun la ii waxyooday inuu Ilaahiinnu yahay ilaah Keliya (Allaah), ee ma u hoggaansameysaan?”.

# 2592

Haddiise ay jeesadaan, ku dheh waxaan idin siiyey digniin cad ee xaq ah. Oo ma ogi in waxa la idiinku gooddiyo uu dhow yahay ama fog yahay.”

# 2593

Hubaal Wuxuu Isagu (Alle) og yahay hadalka kii kor loo qaado, oo wuxuu Og yahay waxa aad qarisaanba.

# 2594

Aniguse ma ogi, waa intaaso ay idiin tahay fidmo (imtixaan dib u dhigidda cadaabka) iyo raaxo ku eg ilaa muddo.

# 2595

(Nabigu isagoo barayaya Rabbigi) wuxuu yidhi: Rabbiyow! Noogu kala garsoor xaq. Oo Rabbigayo waa (Allaha) Raxmaanka (ah) ee laga kaalmaysto waxa aad sheegeysaan[^32].

[^32]: Beenahooda iyo gaalnimadooda iyagoo ku sheega inuu Allaah leeyahay ilmo, iyo in Muxammad s.c.w. yahay saaxir, jin hayo, gabyaa, iyo in Qur’aanka yahay gabay, sheeko xariir, sixir, iwm

# 2596

Dadow! Iska jira (Ciqaabka Ilaahay) Rabbigiin! Hubaal, Gariirka Saacadda (Qiyaame) waa wax weyn oo daran.

# 2597

Maalinka marka aad arki, haweeney kastoo ilmo nuujinaysa iyadoo ka tegi ilmahay naaska nuujinaysay, oo haweeney walboo uur leh dhicin waxa ay uurka ku siddo, oo waxaad arki dadka oo (ah sida kuwo) sakhraansan, mana aha kuwo sakhraansan, laakiinse Cadaabka Ilaahay baa ah mid aad u Daran.

# 2598

Oo waxaa ka mid ah dadka mid ka dooda arrinka Ilaahay cilmi la’aan, oo raaca Shaydaan kastoo fallaago ah.

# 2599

Waxaa loo qoray in mid kastoo raaca oo tala saarta (sheydaan) inuu lumiyo oo ku hago cadaabka hurka badan.

# 2600

Dadow! Haddii aad shaki ka qabtaan soo bixinta (iilka layska soo saari), haddaba hubaal Waxaanu idinka abuurnay ciid, haddana dhibic biyo ah, haddana xinjir, haddana rudmo hilib ah, in ka mid ahi la abuuro inna aan la abuurin (qaadis xumo darteed), si aanu idiinku caddayno. Oo Waxaanu ku sugnaa ilmo galeennada wixii aan doonno ilaa muddo magacaaban. Markaasaan idin soo bixinnaa idinkoo ilmo yar ah, markaas si aad u gaartaan xooggiina. Oo waxaa idin ka mid ah mid la oofsado (isagoo yar), oo waxaa idinka mid ah mid loo celiyo cimriga u liita, si uusan waxba u ogaan ogaalkii kaddib. Oo Waxaad aragtaa dhulkoo abaar ah, markase aan ku soo shubno biyo korkeeda, la dhaqdhaqaaqda (nolol) oo fuurta oo soo saarta nooc walba oo dhir bilic san oo la jeclaado leh.

# 2601

Arrinkani waxaa u sabab ah inuu Allaah Xaq yahay, oo uu nooleeyo meytida, iyo inuu wax walba Karo oo awood ku dul leeyahay.

# 2602

Iyo in Saacadda (Qiyaame) imaneyso, oo shaki ku jirin, iyo in Allaah soo bixin waxa ku jira qubuuraha.

# 2603

Oo waxaa ka mid ah dadka mid ka dooda arrinka Ilaahay isagoon u haysan cilmi ama hanuun, ama kitaab ifaya.

# 2604

Oo leexiya qoortiisa (kibir darti) si uu uga lumiyo (dadka) Jidka Ilaahay. Kaasi waxaa u sugnaaday noloshan adduunka dulli, oo Waxaan dhadhansiin Maalinta Qiyaame cadaab wax gubta.

# 2605

Arrinkani waa waxay horey u geysteen gacmahaagu (oo dambiyo ah), oo Allaah ma aha Mid ku gardarrooda in yarna addoomahiisa.

# 2606

Oo waxaa ka mid ah dadka mid u caabuda Ilaahay si dhinac ka joog ah[^1] ( shaki qaba); haddii uu khayr helo, ku xasila kheyrka (iyo diinta) haddiise la marsiiyo imtixaan, u gaddooma wejigiisa (gaalooba) wuxuu khasaaraa adduunka iyo aakhiradaba. Kaasi waa khasaaro iska cad.

[^1]: Macnaha waa ka taagan qar diintiisa, macnaha waa qaba shaki, munaafiqnimo, ama dhoohnaan uu ka dhoohan yahay diintiisa aan dan u gelin inuu barto oo ku camal falo.

# 2607

Wuxuu baryaa Allaah sokadi waxaan wax yeeli karin oo aan wax u tari karin, Kaasi waa habowga aad u fog.

# 2608

Wuxuu u yeedhaa oo baryaa mid dhibtiisu uga dhowdahay dheeftiisa; Isaga baa u xun xaqiiq wax laga dhigto sokeeye, oo u xun xaqiiq wax laga dhigto xigaalo.

# 2609

Hubaal, Allaah wuxuu gelin kuwa (Xaqa) rumeysan oo samaha fala beero ay hoostoodu wabiyo qul-qulaan. Hubaal, Allaah wuxuu Falaa wuxuu Doono.

# 2610

Ku kastoo moodaya inaanu Allaah u gargaari doonin (Rasuulkiisa) adduun iyo aakhiraba, ha fidsho wuxuun xagga samada (oo ha eego inuu hor istaagi karo oo goyn karo hiilka Alle siiyo Nabigiisa iyo Islaamka)[^2], oo markaas ha fiirsho bal sidaas inuu ku ciil beelayo.

[^2]: Macnaha waa ha eego in sidaasi uu kaga go’ayo gargaarka Nabiga Ilaahay ama inuu sidaas qofkaa uu ku ciil baxayo.

# 2611

Oo sidaas baan u soo dejinnay (Qur’aankan) isagoo xujooyin cad ah, oo Allaah wuxuu hanuuniyaa ciddii uu doono.

# 2612

Hubaal, Kuwa (Xaqa) rumeysan (Muslimiinta), iyo kuwii heysta Yuhuudiyada, iyo Saabi’iinta iyo Nasaarada iyo Majuusta iyo kuwa cid kale la wadaajiya Allaah (cibaadada), hubaal, Allaah baa kala xukumi doona dhexdooda Maalinta Qiyaamaha. Hubaal, Allaah wax walba waa ka Markhaati oo wuu Arkaa.

# 2613

Sow ma aad arag inay Allaah adeecaan waxa ku sugan samooyinka iyo waxa ku sugan arlada, iyo qorraxda, iyo dayaxa, iyo xiddigaha, iyo buuraha, iyo geedaha, iyo xoolaha, iyo in badan (oo dadka) ka mid ah, waxaase jira in badan (oo dadka ka mid ah) oo cadaabku u waajibay[^3]. Oo ku kastoo Allaah dulleeyo, ma laha wax darajeyn. Hubaal Allaah wuxuu Falaa wixii uu doono.

[^3]: Oo sidaas awgeed loo qoray oo qaddaray.

# 2614

Kuwani[^4] waa labo is-haya ee isku haya arrinka Rabbigood, marka (ma) kuwa (Xaqa) diida waxaa iyaga loo goyn maryo Naar ah, waxaana lagu shubi xagga madaxyadooda korkooda biyo kulul oo karaya .

[^4]: Waxaa loola jeedaa mu’miniinta iyo gaalada.

# 2615

Waxaa lagula dhalaalin waxa ku jira uurarkoooda iyo haragga (jirkooda).

# 2616

Oo waxay ku leeyihiin Naarta dubbayaal bir ah (oo lagu garaaco).

# 2617

Mar kasta oo ay doonaan inay ka soo baxaan xaggeeda, murugada heysata darteed, dib baa loogu celiyaa (iyagoo lagu dhihi): “Dhadhamiya cadaabka gubashada leh.

# 2618

Hubaal, Allaah wuxuu gelin kuwa (Xaqa) rumeysan oo samaha fala beero ay hoostoodu wabiyo qul-qulaan, waxaa loo xidhi gudaheeda qurxin darteed shuuliyo dahab iyo luul ah, oo dharkooduna gudaheeda waa xariir.

# 2619

Oo waxaa lagu hanuuniyaa (adduun iyo Aakhiraba) hadalka kiisa wanaagsan, oo waxaa lagu hanuuniyaa Jidka la mahdiyo (Islaamka ee lagu galo Jannada).

# 2620

Hubaal kuwa diida (Xaqa) oo ka hor istaaga (dadka) Jidka Ilaahay iyo Masjidka Xaramka oo aan ka dhignay (wax u furan) oo ay u siman yihiin dadka oo dhan, kan deggan dhexdeeda[^5] iyo soo booqdahaba. Oo mid kastoo u liicda xume fal uu ka sameeyo dhexdeeda xaq darro, Waxaan dhadhansiin cadaab aad u xanuun badan.

[^5]: Ama ha jooga markaa xuduuddeeda gudaheeda ama ha ka soo damco meel fog oo ka baxsan xuduuddeeda inuu ku sameeyo xumaan gudaheeda. Xaramku waa kaga duwan yahay arrinkan meelaha kale oo dhan, doonis keliya inuu qofku xumaan ku sameeyo ( ama ha falo amase yuusa falin) ku filan inay u keento ciqaabka Ilaahay.

# 2621

Oo waa tii aan u cayinnay Ibraahiim halka Beydka (Annagoo leh): “Ha iigu shariig yeelin (cibaadada) waxba, oo u daahiri Baydkayga (Kacbada) kuwa dawaafi iyo kuwa u istaagi inay ku tukadaan iyo kuwa rukuuca ee sujuuda.”

# 2622

Oo ugu baaq dadka Xajka, waxay kuugu imaan lug iyo iyagoo fuushan rukuub kasta (oo munaasib ah), waxay ka imaan tub kasta oo fog.

# 2623

Si ay ugu goob joogaan waxyaalo manaafacaad u leh, oo ay ugu xusaan Magaca Ilaahay maalmo la yaqaan[^6] korkooda waxa uu siiyey oo ka mid ah xoolaha nicmooleyda, ee wax ka cuna, oo wax ka siiya tabaaleysanaha, faqiirka.

[^6]: Waa maalinta ciidda Carrafo iyo maalmaha tashriiqa ( hilba waradka) waa maalmaha 11, 12, 13 bisha Dul Xijjah.

# 2624

Markaas ha dhammeeyaan basaastooda[^7], oo ha oofiyaan nadarkooda, oo ha ku dawaafaan Baydka horreeyey.

[^7]: Waxaa loola jeedaa ha dhammeeyaan basaastooda halkan howlaha ay u baahan yihiin ee leh xiiridda timaha, jaridda ciddiyaha, is nadiifinta, iwm. Beydka horreeyey waa Kacbada.

# 2625

Waa sidaase, oo mid kastoo xurmo weyneeya oo iska jira waxyaalaha uu Alle reebay[^8], isagay khayr u tahay Rabbigi agtiis. Oo waxaa la idiin xalaaleeyay xoolaha nicmooleyda ah, marka laga reebo (waxa la idinku dul) akhiryo (oo laga soo reebay)[^9] Ee ka fogaada waxa xun ee faddarada ah (caabudidda) sanamyada, oo ka fogaada hadalka beenta ah.

[^8]: Xurumaat ee ku soo arooray Aayadda waxaa loola jeedaa bilaha xurmadda gaarka ah leh waa: Muxarram, Rajab, Dul Qicdah, iyo Dul Xijjah, waxyaalaha la reebay gaar ahaan bilahaas iyo guud ahaan bilaha oo dhanba. Waxaa sidoo kale loola jeedaa dhulka Xaramka ee ka caaggan in xitaa la damco inuu xumo lagu falo, Kacbada, maqaamu Ibraahiim, xuduudda Xaramka, iwm. Eeg Suuradda 2 Al-Baqara , Aayadaha 191.

[^9]: Eeeg Suuradda 5: Aayadda 3.

# 2626

Idinkoo u toosan Allaah, oo aan la wadaajin cidna cibaadada, oo mid kastoo u shariig-yeela cid kale Allaah, wuxuu ka dhigan yahay sida mid ka soo dhacay samada oo ay kala dafayaan shimbiruhu, ama sida mid ay ku tuurayso dabayshu meel aad u gun dheer oo fog.

# 2627

Waa sidaase, oo mid kastoo xurmo weyneeya calaamooyinka Ilaahay[^10], tani hubaal waa camal muujinaya taqwada quluubta.

[^10]: Shacaa’irallaah waxaa loola jeedaa acmaasha Xajka iyo meelaha lagu cibaadeysto iyo cilmiga sharciga iyo culimada aqoonta u leh diinta ee ku camal fala ee towxiidka heysta oo ka fog shirkiga iyo macaasida.

# 2628

Waxaa idiinku jira (xoolaha loo bixiyey sadaqada) manaafacaad tan iyo muddo magacaaban[^11] ah, markaas waxaa loo keenaa gowrac Baydka da’da weyn[^12].

[^11]: Waxaa loola jeedaa hadyiga, waa lagu intifaaci karaa ka hor inta aan la gowricin sida in la listo caanahooda, ama la fuulo, iwm ilaa maalinta gowraca.

[^12]: Xuduudda Xaramka, waxaana soo galaya sidoo kale Mina.

# 2629

Oo ummad walba waxaan u yeellay cibaado[^13] (ciid), si ay ugu xusaan Magaca Ilaahay waxa uu siiyey ee xoolaha nicmooleyda ah, ee Ilaahiinnu waa Ilaah Keliya (Allaah) ee u hoggaansama oo u bishaaree kal samayaasha (ee ah).

[^13]: Xagga hadyiga waxay ahayd mar waliba qayb ka mid ah diinta uu Allaah soo waxyooday.

# 2630

Kuwa marka la xuso Allaah ay cabsi ka buuxsanto quluubtoodu, iyo kuwaa u sabra wixii ku dhaca (oo musiiba ah) iyo kuwaa u ooga si wanaagsan salaadda, oo wax (fiican) ka bixiya wax ka mid ah waxa aan siinnay.

# 2631

Oo ishkinka (xoolaha waaweyn ee loo loogo hadyi ahaanta) waxaan idiinka dhignay wax ka mid ah calaamooyinka (diinta) Ilaahay, waxaa idiinku jira khayr badan, ee ku xusa Magaca Ilaahay korkeeda iyadoo jilib xidhan[^14], oo markay u dhacdo dhinac (waa idiin xalaal), ee wax ka cuna, oo wax ka quudiya miskiinka dhowrsoon iyo weydiistaha, sidaas baan idiinku sakhirnay bal inaad shukri naqdaan.

[^14]: Geela waxaa la bireeyaa iyagoo taagan.

# 2632

Ma ay gaadho Allaah hilibkeedu iyo dhiiggeedu, laakiinse waxaa gaadha ee aqbalka ah Xaggiisa waa ka dhowrsoonidiinna (xumaha). Sidaas buu idiinku sakhiray si aad u weyneysaan Allaah hanuunka uu idin hanuuniyey darteed, oo u bishaaree sama falayaasha.

# 2633

Hubaal, Allaah wuu difaacaa addoomahiisa (Xaqa) rumeysan. Hubaal, Allaah ma jecla mid kasta oo khaa’in ah, abaal dhac badan.

# 2634

Idan (inay daggaalaamaan) baa la siiyey kuwa dagaalka lagu hayo in la dulmiyey darteed[^15], oo Allaah waa uu Karaa inuu guul siiyo.

[^15]: Waxaa loola jeedaa halkan asxaabtii Nabiga s.c.w.

# 2635

Kuwa looga soo saaray guryahoodii xaq darro, iyaga oo aan waxba geysan, inay yidhaahdeen maahee: Rabbigayo waa Allaah.” Oo haddii aan Allaah ku difaaceyn dadka qaarkoodba qaar, xaqiiq waxaa dumi lahaa sawmacado, kaniisado, macaabid, iyo masaajidyo gudahooda Magaca Ilaahay in badan lagu xuso. Oo Allaah, wuu u gargaari kuwa u gargaara (Arrinkiisa\_Kor yeelidda Diintiisa), xaqiiq, Allaah waa Xoog Badane, Adkaada.

# 2636

Kuwa iyagu haddaan ku siinno awood arlada, amra in la oogo salaadda, oo la bixiyo Zakada, oo amra dadka samaha, oo ka reeba xumaha. Oo Allaah baa ka taliya aayaha arrimaha oo idil.

# 2637

Oo haddii ay ku beeniyaan, waxaa hortood iyaga beeniyey qolodii Nuux, Caad, iyo Thamuud,

# 2638

Iyo qolodii Ibraahiim iyo qolodii Luud,

# 2639

Iyo qolodii Madyanba, oo Muuse (sidoo kale) waa la beeniyey, markaas baan u seeto dheereeyey gaaladii, ka dambowna qabtay, ee sidee bay (mid daran u aheyd) inkaartii ku dhacday.

# 2640

Oo badanaa inta magaalo aan rognay iyagoo gar diid ah, sidaa darteed iyadu ku dambaysay burbur (ilaa iyo maanta), (oo badanaa) inta ceel laga qaxay iyo daaro waaweyn.

# 2641

Oo miyaanay ku socdaalin dhulka, si ay u yeeshaan qalbiyo ay wax ku gartaan iyo dhego ay wax ku maqlaan? Oo hubaal, Ma aha indha beel isha oo arag beesha, ee indha beel waa arag beelka quluubta ku jira laabaha.

# 2642

Oo waxay kaa dalbaan inaad u soo dedejiso cadaabka. Oo Allaah marnaba kama baxo Ballankiisa. Oo hubaal, maalin Rabbigaa agtiis ah waxay la mid tahay kun sano waxa aad idinku tirsataan.

# 2643

Oo badanaa inta magaalo aan u seeto dheereeyey iyadoo la ceegaagan dulmi, kaddib aan qabtay Oo waa Xaggeyga halka loo soo laabmayo.

# 2644

Dheh: "Dadow! Waxaan oo keliya anigu idiin ahay dige cad".

# 2645

Ee (ma xagga) kuwa (Xaqa) rumeysan oo samaha fala, waxay leeyhiin dambi dhaaf iyo risiq aad u wanaagsan.

# 2646

Kuwase u xusul duubta ka hortagga Aayadahayaga, kuwaasi waa ehlu Naarka.

# 2647

Oo ma aanu soo dirin hortaa Rasuul ama Nabi aan marka uu hadlayey ( ama wax akhrinayey) aanu wax ku tuurin sheydaanku akhrintiisa, wuxuuse Allaah nasakhaa oo tiraa waxa uu shaydaan soo tuuro. markaas Allaah sugaa Aayadahiisa[^16]. Oo Allaah waa wax kasta Oge, Xakiim ah.

[^16]: Marka uu Nabigu s.c.w. akhriyo Aayad loogu digayo gaalada, waxay gaaladu ku kordhin jireen waxaan jirin ay qabaan ama u fasiri jireen si kale, markaasuu Allaah caddeeyaa arrimahaa khaladka loo fahmay si uu meesha uga saaro wax mugdi ah ama shaki.

# 2648

Waa si u ugaga dhigo waxa uu Shaydaanku soo tuuro imtixaan kuwa uu ku jiro quluubtoodu cudur iyo kuwa quluubtoodu adag yihiin, oo xaqiiq, daalimiintu (gaalada) waxay hubaal ku sugan yihiin collaytan aad u fog.

# 2649

Oo waa si ay u ogaadaan kuwa la siiyey cilmiga inuu (Qur’aankani) yahay xaq ka yimid Rabbigaa, oo ay markaas rumeeyaan oo ay quluubtoodu u khushuucdo. Oo xaqiiq, Allaah hubaal waa ku hanuuniyaha kuwa rumeysan Jid Toosan (Islaamka).

# 2650

Oo kuwa (Xaqa) diida ma deyn doonaan inay shaki ka qabaan (Qur’aankani) jeer ay Saacdda (Qiyaame) ugu timaaddo kedo ama u timaado cadaab Maalin daran oo maalin kale ka dambeyn[^17].

[^17]: Maalin daran oo ma dhaleys ah waa maalin aan habeen ka dambeyn, sidaas darteed aan dhali doonin maalin cusub, waxaana loola jeedaa Maalinta Qiyaamaha

# 2651

Xukunka Maalinkaas waxaa iska leh Allaah, Wuxuu kala xukumi dhexdooda. Ee kuwa (Xaqa) rumeysan ee samaha fala waxay geli beeraha barwaaqada ah.

# 2652

Kuwase Xaqa diida (ama qariya) oo beeniya Aayadahayaga, kuwan weeye kuwa mudan cadaab aad u dulleysa.

# 2653

Oo kuwa u soo haajira Ilaahay darti, markaa la dilo ama dhinta, Wuxuu Allaah hubaal siin risiq aad u wanaagsan. Oo xaqiiq Allaah waa Kan u wanaagsan inta bixisa risiqa.

# 2654

Wuxuu xaqiiq galin iyaga meel gelitaan ay ka raalli noqdaan. Oo hubaal Allaah waa wax kasta Ogsoone, Dul qaad Badan.

# 2655

Waa sidaase, oo kan isagu ku aar guta intii gef loo geystey in le’eg, kaasoo lagu gardarrooday, Allaah hubaal waa u gargaari. Hubaal, Allaah waa Cafis Badane, Dambi Dhaaf Badan[^18].

[^18]: Isagoo awooda inuu aar guto. Waxaa laga qaadanayaa Aayadda inay sidoo kale mu’miniinta wax cafiyaan iyagoo aar goosan kara.

# 2656

Arrinkani waxaa ku wacan inuu Allaah dhex geliyo habeenka maalinta, oo dhex geliyo maalinta habeenka. Oo Allaah waa wax kasta Maqle, wax kasta Arka.

# 2657

Arrinkani waxaa ku wacan waa in Allaah uu yahay Xaq, iyo in waxa ay baryaan sokadi uu yahay Baadil, iyo in Allaah yahay Sarreeyaha, Weyn .

# 2658

Miyaanad arag inuu Allaah ka soo shubo biyo daruuraha, oo markaas dhulku noqdo doog? Hubaal, Allaah waa Roonaan Badane, Xog-Ogaal ah.

# 2659

Wuxuu leeyahay wax kastoo ku sugan samooyinka iyo wax kastoo ku sugan arlada. Oo hubaal, Allaah waa Hodonka (ka deeqtoon wax waliba) la ammaano.

# 2660

Miyaanad arag inuu Allaah idiin sakhiray wax kastoo ku sugan dhulka, iyo doonyaha ku socda badda Amarkiisa? Oo Wuxuu ka hayaa cirka inuu ku soo dhaco dhulka Isagoo idmo ma’ahee’ hubaal, Allaah waa Mid dadka xaqiiq u Turid iyo Naxariis Badan.

# 2661

Oo waa Isaga Kan idin nooleeya, haddana idin dhinsiiya, haddana idin soo nooleyn mar kale (Maalinta Qiyaamaha). hubaal, Aadmigu xaqiiq waa mid abaal dhac badan.

# 2662

Ummad walba waxaan u yeellay hab cibaado oo ay ku cibaadeystaan ee yeyna kugula doodin arrinka (Xaqa), oo ugu yeedh xagga Rabbigaa. hubaal, Adigu waxaad xaqiiq ku sugan tahay jid toosan.

# 2663

Oo haddii ay kula doodaan, dheh: Allaah baa dhab u ogsoon waxa aad fashaan.

# 2664

Allaah baa idiin kala garsoori dhexdiinna Maalinta Qiyaamaha waxa aad isku khilaafsaneydeen.

# 2665

Miyaadan ogayn inuu Allaah og yahay waxa ku sugan samada iyo arlada? hubaal, arrinkani waxay ku yaalliin Kitaab[^19]. Hubaal, arrinkani wuu u fudud yahay Allaah.

[^19]: Waxaa loola jeedaa Looxa Maxfuudka uu Allaah ku heysto agtiisa.

# 2666

Oo Waxay caabuddaan Allaah sokadi wax uusan u soo dejin wax xujo ah, iyo waxaa aysan u lahayn wax cilmi ah, oo daalimiinta (gaalada, mushrikiinta, iwm) ma heli doonaan wax u soo gargaara.

# 2667

Oo marka Aayadahayaga cad loo akhriyo, waxaad ka garan wejiyada kuwa xaqa diida (ama qariya) nac! waxay ku sigtaan inay ku soo boodaan kuwa u akhriya Aayadahayaga. Dheh: “Ma idiin sheegaa wax waxakani ka xun[^20]? waa Naarta, Allaah wuxuu u yaboohay kuwa Xaq diidka ah, oo xumaaa aayotiinka ay ku dambeynayaan.

[^20]: Ka daran cadhada aad u qabtaan kuwa akhriya Aayadaha Ilaahay ama ka daran waxa aad ugu gooddisaan

# 2668

Dadow! Tusaale baa la soo qaadaye ee bal u dhegaysta (si wanaagsan): Hubaal! Kuwa aad baridaan Allaah sokadi ma abuuri karaan duqsi, haba u kulmaane dhammaantood arrinkaa, oo haddii uu duqsigu wax ka dafo, kama soo ceshan karaan. Liidasho badanaa kan wax dooni (caabudaha sanamada) iyo kan la dooni (sanamada ay caabudaan).

# 2669

Ma ay qaddarin Allaah qaddarinta uu mudan yahay; hubaal, Allaah xaqiiq waa Xoog Badane, Adkaada.

# 2670

Allaah wuxuu ka dhex doortaa Rusul malaa’igta iyo dadkaba. Hubaal, Allaah waa wax kasta Maqle, wax kasta Arka.

# 2671

Wuxuu ogsoon yahay Waxa hortooda ah iyo waxa gadaashooda ah. Oo xagga Allaah baa loo celiyaa arrimaha oo dhan.

# 2672

Kuwiinaan idinku (Xaqa) rumeysanow! Rukuuca oo sujuuda oo caabuda Rabbigiin oo fala khayr aad liibaantaane.

# 2673

Oo u dadaala Ilaahay Darti dadaal dhab ah. Isaga baa idin doortaye. Oo ma saarin dushiina xagga diinta wax aad ku dhib mudataan, waa dariiqaddii Aabbihiin Ibraahiim. Isaga (Allaah) baa idiin bixiyey ka hor muslimiin iyo Qur’aankan (dhexdiisaba) si uu Rasuulku idiinku ahaado markhaati, oo idinkuna aad markhaati kaga ahaataan dadka. Ee ooga salaadda oo bixiya zakada oo cuskada Allaah oo isku dhowra. Waa Isaga Gacalkiin, Muxuu yahay Gacal wanaagsan, oo muxuu yahay Gargaare Wanaagsan.

# 2674

Xaqiiq waxaa liibaanay mu’miniinta.

# 2675

Kuwa ku khushuuca salaadahooda.

# 2676

Ee ka dhowrsada oo jeesada hadalka kiisa xun (ee sooma faral iyo sunnoba).

# 2677

Ee ah kuwa la fal gala zakada (bixiya).

# 2678

Ee ah kuwa ilaaliya xubnahooda hoose ee gaarka ah.

# 2679

Afooyinkooda ama kuwa ay gacmahoo- du midig hantaan mooyee[^1] hubaal laguma eedo taas;

[^1]: Ma aha addoon mid aan lagu soo qafaalan dagaal lala galay gaalada.

# 2680

Kii kastoo se doona wax intaas dhaaf- siisan, waa kuwaas xad gudbayaasha.

# 2681

Ee ah kuwaa ammaanooyinkooda iyo ballankooda dhowra.

# 2682

Ee ah kuwa xafida salaadahooda.

# 2683

Waa kuwan dhaxlayaasha.

# 2684

Kuwa dhaxli Al-Firdaws (Jannada sare) ay ku dhex waari doonaan.[^2]

[^2]: Firwdos waa qaybta ugu heer sarreysa Jannada.

# 2685

Oo xaqiiq Waxaanu ka abuurnay Aadmiga wax laga soo soocay dhoobo.

# 2686

Haddana Waxaan ka yeelnay dhibic biyo ah ku sugan gunta meel aamin ah (riximka).

# 2687

Markaas waxaan ka abuurnay dhibicdii biyaha xinjir, oo waxaan ka abuurnay xinjirtii cad yar oo hilib ah, oo waxaan ka abuurnay cadkii hilibka lafo, oo waxaan huwinnay lafihii hilib, markaas waxaan ka unugnay abuur kale. Ee waxaa barako iyo khayr Badan Allaah, Kan u Wanaagsan abuurayaasha[^3].

[^3]: Kan ugu farsamo wanaagsan ee ah abuuraha Keliya ee Runta ah.

# 2688

Oo hubaal intaas kaddib, xaqiiq idinku waa dhiman.

# 2689

Markaa hubaal, idinku Maalinta Qiyaamaha waa la idin soo bixin.

# 2690

Oo xaqiiq Waxaan abuurnay korkiinna toddoba samo oo kala korreeya dariiqyo leh, oo ma nahin marnaba kuwo moog waxa aan abuurnay.

# 2691

Oo Waxaanu ka soo shubnay biyo xagga daruuraha in qaddaran oo qiyaas ah, oo dhignay dhulka, oo hubaal waan Karnaa inaan la tagno.

# 2692

Oo waxaan idiinku soo saarnay beero timir ah iyo canab oo aad ka heshaan midho badan oo aad wax ka cuntaan.

# 2693

Iyo geed ka baxa Buurta Siinaay, oo u soo saarta saliid iyo koosaar (zaytuun) kuwaa cuna.

# 2694

Oo hubaal waxaa idiinku sugan xoolaha cibrad. Waxaan idinka waraabinnaa waxa ku jira uurarkooda, oo waxaa idiinku sugan, manaafacaad (kale) oo badan oo ay idiin leeyihiin, oo iyagana wax ayaad ka cuntaan.

# 2695

Oo dushooda iyo doonyaha korkooda waa la idinku rar qaadaa.

# 2696

Oo xaqiiq Waxaanu u dirnay Nuux dadkiisii, markaasuu wuxuu yidhi: Dadkeygiiyow! Caabuda Allaah Keliya. Ma lihidin ilaah (Xaq ah) aan Isaga aheyn, ee miyeydaan haddaba ka joogeyn (xumaha)?

# 2697

Waxayse xildhibaannadii ka mid ahaa kuwaasi xaqa diiday oo ka mid ah qolodiisii yidhaahdeen: Kanu ma aha waxaan ahayn qof idinla mid ah, oo raba inuu idin ka sare maro, oo haddii uu Allaah doono, wuxuu soo diri lahaa malaa’ig, ma aanu ka maqal waxakan oo kale aabbayaashayadii hore.

# 2698

Wax kalena ma uu aha ee waa uun nin jin hayo, ee u sabra in muddo ah.

# 2699

Wuxuu yidhi: “Rabbiyow iiga gargaar beenintooda”.

# 2700

Markaasaan u waxyoonnay (Annagoo leh): “Ku samee doonnida Indhahayaga hortood iyo (si waafaqsan) Waxyigayaga, ee markuu Amarkayagu yimaado, oo burqado tinnaarka, ku qaad doonnida noole walba lammaanki (lab iyo dheddig) iyo intii ku raacday aan ahayn kuwaa qowlka (in la halligayo) horay ugu dhacay oo ka mid ah iyaga, oo ha igala hadlin (arrinka) kuwaa dulmiga fala (shirkiga iyo macaasida), hubaal waa kuwo la qarqin (hafin) doono.

# 2701

Ee markaad ku dul fadhiisataan adiga iyo kuwaa ku wehliyaba doonnida, dheh: “Ammaan idilkeed iyo mahadba waxaa leh Allaah, ee naga babaadiyey qoloda gar ma qaatayaasha ah.

# 2702

Oo dheh: “Rabbiyow! I deji degaan barakaysan, Adigaa ugu wanaagsane inta wax dejisa”.

# 2703

Hubaal, Arrinkani waxaa ku sugan calaamooyin oo Annagu Waxaanu nahay abad kuwa imtixaama (dadka).

# 2704

Markaasaan waxaan soo bixinnay iyaga kadambow fac kale.

# 2705

Oo Waxaanu u soo dirnay dhexdood Rasuul (Nabi Huud)[^4] iyaga ka mid ah (oo amraya) Caabuda Allaah Keliya! Ma lihidin ilaah kale (Xaq ah) aan Isaga aheyn. Ee miyeydaan haddaba ka joogeyn (xumaha)?.

[^4]: Ee loo diray reer Caad.

# 2706

Oo xildhibaannadii ka mid ahaa dadkiisa ee diiday (Xaqa) ee beeniyey la kulanka Aakhirada, kuwaasoo aan siinnay wax badan si ay ugu raaxeystaan noloshan adduunka waxay yidhaahdeen: “Kanu ma aha waxaan ahayn qof idin la mid ah. cuna wax ka mid ah waxa aad cuntaan, oo cabba wax ka mid ah waxa aad cabtaan.

# 2707

“Oo haddii aad adeecdaan qof idin la mid ah, markaa hubaal waxaad ahaaneysaan khasaara qabayaal.

# 2708

“Ma wuxuu idiinku gooddiyaa in markaad dhimataan oo aad noqotaan ciid iyo lafo in markaa aad ahaan doontaan kuwo la soo bixiyo (nooleeyo mar kale).?

# 2709

Waa wax fog, oo fog waxa la idiinku gooddiyey (oo aan dhici doonin).

# 2710

“Ma jirto (nolol) aan aheyn noloshayada adduunka! waan iska dhimannaa oo iska noolaannaa! Oo ma nalaga soo bixin doono (qubuuraha nolosha dambe darteed).

# 2711

“Ma aha waxaan ahayn nin ku been abuurtay Allaah, oo ma yeeleyno inaan rumeyno.”

# 2712

Wuxuu yidhi: “Rabbiyow! Iiga gargaar beenitooda .

# 2713

(Allaah) wuxuu yidhi: In yar kaddib, waxay hubaal ahaan kuwo ka shallaaya (waxa ay leeyihiin).

# 2714

Markaasaa waxaa qabtay qarax si xaq ah, oo waxaan ka dhignay daad xoor. Ee meel daran ha ka dhaceen dadka ah gar ma qaatayaasha.

# 2715

Markaa Waxaan soo saarnay iyaga kadambow facyo kale.

# 2716

Ma jirto ummad ka soo hor mari karta ajasheeda, ama ka dib mari karta.

# 2717

Markaas Waxaan soo dirnay Rusushayada oo is raacsan, mar kasta oo uu u yimaado ummad Rasuulkeedu waa ay beeniyaan, kolkaas baan ka yeellay qaarba inay raacaan qaar kale, oo ka dhignay wax lagu sheekeysto. Ee meel daran ha ka dhacaan qolodii (Xaqa) rumeyn diida .

# 2718

Markaa Waxaan soo dirnay Muuse iyo walaalki Haaruun oo wata Aayadahayaga[^5] iyo Xujo Cad.

[^5]: waa sagaallkii mucjiso ee la siiyey Nabi Muuse.

# 2719

Xagga Fircoon iyo xildhibaannadiisii, waxayse u dhaqmeen si isla weyni ah, oo waxay ahaayeen qolo isla sarreeya.

# 2720

Markaasay waxay yidhaahdeen: “Ma waxaan rumeysan labo nin oo nala mid ah oo dadkoodu innaga noo adeegaaan.”

# 2721

Markaas bay beeniyeen oo ka mid noqdeen kuwii la rogay.

# 2722

Oo xaqiiq waxaanu siinnay Muuse Kitaabka (Towraadda) si ay u hanuunaan[^6].

[^6]: Ilmahii Israa’iil.

# 2723

Oo Waxaan ka dhignay wiilkii Maryam iyo hooyadiis calaamad (waa abuurista Ciise aabbe la'aan, iyo hooyadi oo uurkiisa qaadday iyadoo uu nin taaban), oo waxaanu ka siinnay hoy meel sare oo sugnaansho iyo ilo biyo socda leh.

# 2724

(idinka) Rususha ahow! Ka cuna cuntada inta xalaasha ah wanaagsan oo sama fala. Hubaal waan ogahay waxa aad fashaan.

# 2725

Oo hubaal, Tani diintiinna ah ( Islaamka) waa diin mid keliya ah. oo Anigu waxaan ahay Rabbiigiin, ee dhowra (xilka aan idin saaray oo ka fogaada xumaha) .

# 2726

Waxayse u kala goosgoosteen diintooda dhexdooda kooxo, koox walbaa waxa ay haystaan[^7] ay ku faraxsan yihiin.

[^7]: Oo caqiidooyin ah, dhaqammo, caadooyin, iwm.

# 2727

Ee iskaga tag jahliga daran ay ku jiraan ilaa iyo muddo.

# 2728

Ma waxay moodaan waxa aanu siinno ee maal iyo carruur ah.

# 2729

Inaan ula soo dhaqsanno waxyaalaha wanaagsan? balse ma dareensana[^8].

[^8]: In waxyaalaha wanaagsan ee lagu siiyey adduunkan ay keliya yihiin wax lagu imtixaamayo iyaga.

# 2730

Hubaal, kuwa iyagu ay cabsida Rabbigood ku weyn tahay;

# 2731

Ee iyagu ah kuwa rumeysan Aayadaha Rabbigood,

# 2732

Ee ah kuwaa aan cid kale la wadaajin Rabbigood (cibaadada);

# 2733

Ee ah kuwa bixiya waxa ay bixiyaan (oo sadaqo ah ama fala camallo wanaagsan), iyagoo qalbiyadoodu baqo ka qabto[^9] (inaan laga aqbalin oo yaqiinsan) inay Rabbigood u soo noqon.

[^9]: Waxaa la weydiiyey Nabiga s.c.w. in kuwaa ka baqa taasi ay yihiin kuwa wax xada ama zinaysta ama khamri cabba. Wuxuu yidhi: Ma aha kuwaasi, ee waa kuwa tukada salaadda, sooma oo wax sadaqeysta, haddana ka baqa in aan laga aqbalin.”

# 2734

Kuwani weeye kuwa u degdega khayrka, ee iyagu u dheereeya.

# 2735

Oo ma saarno nafna culeys aan aheyn karaankeeda, oo Waxaa agtannada ah Kitaab ku hadla xaq iyagoon la dulmineyn.

# 2736

Mayee’ quluubtooda waxay kaga jiraan jahli daran kan (Qur’aankani), oo waxay leeyihiin acmaal (kale oo xun) oo kuwan u wehliya oo ay falaan.

# 2737

Jeer marka aan ku qabbanno kuwooda ladan ee ka mid ah cadaab[^10], markaas bay calaacalaan.

[^10]: Waa ciqaabka Quraysh lagu ciqaabay abaarta iyo gaajada.waxaa sidoo kale jab iyo hoog ku soo gaaray dagaalkii Badar, iyagoo badi madaxdoodii lagu dilay Badar, qaarna lagu soo qafaashay.

# 2738

Ha calaacalina maanta! Hubaal idinku xaggaygaga laydiin kama gargaaro’e.

# 2739

Xaqiiq Aayadahaygii baa la idiin akhrinayey, waxaadse ahaydeen kuwo dib ugu gurta cirbihiinna.

# 2740

isla weyni darteed, hadal xun ka sheegaya[^11] (Qur’aanka) idinkoo ka tagaya sida kan ku caaweeya waxaan qiimo lahayn.

[^11]: Qur’aanka ama waxaa loola jeedaa Nabiga s.c.w.

# 2741

Miyaanay haddaba u fiirsan Qowlka, mise waxaa u yimid waxaan u iman aabbayaashoodii hore?.

# 2742

Mise waxaanay garan Rasuulkooda (Muxammad) sidaas darteed diidaan?.

# 2743

Mise waxay leeyihiin: “jin baa haya?” mayee, wuxuu u keenay Xaq (Qur’aanka), oo badankoodu waxay diiddan yihiin Xaqa (Towxiidka)[^12].

[^12]: Halkii ay fahmi lahaayeen ama garowsan lahaayeen.

# 2744

Oo haddii uu Xaqu raaci lahaa waxa (xun) ay iyagu rabaan, hubaal samooyinka iyo arlada iyo wax walba oo ku jiraaba way baabba’i lahaayeen. Mayee! waxaan u keennay xuskooda (Qur'aankan), ha yeeshee xuskooda way ka sii jeestaan.

# 2745

Mise waxaad adigu weydiisataa kharaj (ujuuro)? Kharajka Rabbigaa baa se kheyr badan, oo waa Isaga kan u wanaagsan inta risiq bixisa.

# 2746

Oo hubaal adigu waxaad ugu yeedhaa Jid Toosan (Islaamka).

# 2747

Oo hubaal kuwa aan rumeysneyn Aakhirada waa kuwo Jidka (Toosan) ka iisha.

# 2748

Oo haddii aan u naxariisanno oo aan ka feydno waxa haya oo dhib ah, waxay weli ku sii adkeysan lahaayeen xad gudub- kooda iyagoo ku indha la’.

# 2749

Oo Waxaan horay ugu qabannay cadaab, umase ayan hoggaansamin Rabbigood, oo ma khushuucin nafahooda.

# 2750

Ilaa, markaan ku furno irrid cadaab daran ah, markaas bay ku dhex quustaan.

# 2751

Oo Isaga (Allaah) weeye Kan idiin unkay dhegaha iyo indhaha iyo laabaha; waa yar tahay inta aad shukri naqdaan.

# 2752

Oo Isaga (Alle) weeye Kan idinku fidiyey dhulka,oo Xaggiisa ayaa la idiin soo kulmin

# 2753

Oo Isaga (Alle) weeye Kan baxsha nolol, ee sababa dhimasho, ee leh (maareynta) isdhaafka habeenka iyo maalinta; ee miyeydaan wax fahmeyn.

# 2754

Mayee’ waxay yidhaahdaan wax la mid ah wixii ay dadkii hore yidhaahdeen.

# 2755

Waxay yidhaahdaan: “Ma markii aan dhimanno oo aan noqonno ciid iyo lafo, miyaa markaa nala soo bixin?

# 2756

“Xaqiiq, waa naloogu yaboohay waxakan, innaga iyo aabbayaashayadii horeba! Waxa kanina ma aha waxaan ahayn sheeko xariirtii dadkii hore.

# 2757

Dheh “Yaa leh dhulka iyo waxa ku sugan, haddii aad garaneysaan?!’’

# 2758

Waxay odhan doonaan: "Allaah!” Dheh: “Ee Miyaydaan haddaba waansameyn?

# 2759

Dheh: “Waa kuma Rabbiga samooyinka toddobada ah iyo Rabbiga Carshiga Weyn[^13]?.

[^13]: Nabigu s.c.w. wuxuu yidhi: “Xaalka Ilaahay waa ka weyn yahay sidaas, Carshigiisuna waa sidaas, wuxuu ku tilmaamay gacantiisa sida qubbad”.

# 2760

Waxay odhan doonaan: “Allaah.” Dheh: Ee miyeydaan iska jireyn cadaabkiisa?.

# 2761

Dheh: “Kuma bay Gacantiisa ku jiraan mulkiga wax walba ee Isagu wax u gargaara, Isagana aan waxba laga gargaarsan karin, haddii aad garanaysaan?

# 2762

Waxay odhan doonaan: "Allaah". Dheh: “Haddaba xaggee baa la idiin sixray?”

# 2763

Balse waxaan u keennay Xaq, oo hubaal iyagu waa beenalayaal.

# 2764

Marnaba Allaah ma yeelan wiil (ilmo), oo marnaba ma ahaan la jirkiis ilaah (kale) - markaas wuxuu hubaal la tagi lahaa ilaah walba waxa uu abuuray, oo qaarkood waxay hubaal ka adkaan lahaayeen qaar kale. Ka hufan Allaah oo waa ka Sarreeyaa waxyaalaha ay tilmaamaan.

# 2765

Waa ogsoonaha waxa qarsoon iyo waxa muuqdaba! Ee Wuu ka sarreeyaa waxa ay la wadaajiyaan (cibaadada).

# 2766

Dheh: Rabbiyow! Haddii aad i tuseyso waxa loogu gooddiyo (cadaabka).

# 2767

Rabbiyow! Markaa ha iga mid dhigin dadka daalimiinta (gar diidka) ah.”

# 2768

Oo hubaal Annagu inaan ku tusno waxa aan ugu gooddinno waan Awoodnaa.

# 2769

Ee ku tir xumaanta sida iyadu u wanaagsan, Annaga baa ogsoon waxa ay tilmaamaan.

# 2770

Oo dheh: “Rabbiyow! Waxaan kaa magan gali waswaasinta shaydaammada.

# 2771

Oo waxaan kaa magan gali Rabbiyow inay ii yimaadaan shayaadiintu.

# 2772

Ilaa markay geeridu u timaaddo midkood (gaalada), wuxuu yidhaahdaa; Rabbiyow! Dib ii celi.

# 2773

Si aan ugu falo wanaag wixii aan ka soo tegay[^14]. “May ma jirto! Waa uun kelmad uu isaga hadlo, oo waxaa horti ah Barzakh (xayir)[^15] aan furmeyn ilaa Maalinta la soo bixin doono.

[^14]: Waxaasi aan ka dan iyo muraad la’aaday.

[^15]: Waxaa loogu gooddiyey Maalinta Qiyaamaha. Barzakhana waa xaalka qofka uu ku sugnaan marka uu dhinto ilaa laga soo bixinayo, waana xaal iyo moos xir u dhexeeya adduunka iyo Aakhirada.

# 2774

Ee marka la afuufo buunka, ma jirto qaraabbannimo dhexdooda ah Maalintaas, waxnana isma warsadaan.

# 2775

Ee ma kan uu miisaanka camalladiisa wanaagsan culus yihiin, kuwan weeye kuwa ah liibaanayaasha.

# 2776

Oo ma kan uu miisaanka camalladiisa wanaagsan ay khafiif yihiin - kuwan weeye kuwa khasaariyey nafahooda iyagoo Jahannama ku dhex waari.

# 2777

Naartu waxay diiran wajiyadooda, iyagoo kuduudsan oo faruuran[^16].

[^16]: Waxay noqon kuwo faruuran ilaa ilkuhu fool xumo muuqdaan.

# 2778

Sow Aayadahayga la idiin ma akhriyi jirin oo ma aydaan beenin jirin.?”

# 2779

Waxay odhan: “Rabbigayow! Shaqaabadayadii baa naga adkaatay, oo waxaanu aheyn qolo habowsan.

# 2780

Rabbigayow! Naga saar tani (Naarta); haddii aan mar kale u noqonno (xumaan), hubaal waxaanu nahay daalimiin.”

# 2781

(Allaah) Wuxuu odhan: Ku dullooba dhexdeeda, oo ha ila hadlina.

# 2782

Hubaal waxaa jiray qaar ka mid ah Addoomahayga oo odhan jiray: “Rabbigayow! waan rumaynay (Xaqa) ee noo dambi dhaaf, oo noo naxariiso, oo Adigaa u wanaagsan inta naxariisata.”

# 2783

Waxaadse ka dhigateen jees-jees, ilaa ay idin illawsiiyeen Xusuddeydii, oo waadba ku qosli jirteen.

# 2784

Hubaal Waxaan ku abaal mariyey Maanta samirkoodii darteed inay iyagu yihiin liibaanayaasha.

# 2785

(Allaah) wuxuu odhan: “Immisa sano baad joogteen arlada?”

# 2786

Waxay odhan: “Waxaan joognay maalin ama maalin gelinkeed. balse weydii kuwo tiro yaqaanka ah.”

# 2787

Wuxuu odhan: “Ma aydaan joogin adduunka in yar ma’ahee haddii aad ogaan lahaydeen.

# 2788

Ee ma waxaad mooddaan inaan idiin abuurnay dheel, oo aan Xaggayaga la idiin soo celineyn?

# 2789

Ee waxaa Kor ah Allaah Boqorka Runta ah, ma jiro Ilaah (Xaq ah) aan Isaga ahayn, Rabbiga Carshiga Sharafta Badan.

# 2790

Oo mid kastoo barya Allaah la jirkiis ilaah kale, uma heysto wax xujo ah arrinkani, xisaabintiisu waxay uun la jirtaa Rabbigi. Hubaal gaaladu ma liibaanaan.

# 2791

Oo dheh: Rabbiyow! Dambi dhaaf oo Naxariiso, oo Adigaa u wanaagsan inta naxariisata.”

# 2792

(Tani) waa suurad aan soo dejinnay oo ka dhignay waajib faral ah (ku camal falka axkaanteeda), oo aan ku soo dejinnay dhexdeeda Aayado cad cad bal inaad xusuusataan (oo ku waano qaadataan).

# 2793

Zaaniydda iyo Zaaniga[^1] ku jeedala midkood walba boqol jeedal[^2]. Oo yeysan turid aad u tureysaan idinka celin fulinta Amarka Ilaahay[^3], haddii aad rumeysan tihiin Allaah iyo Maalinta Aakhiro, oo waa inay koox mu’miniin ah goob joog ka ahaadaan ciqaabkooda.

[^1]: Waxaa lagu fulin ciqaabkaa hadday iskood u qirtaan inay faleen galmo xaaraan ah ama hadday ku marag furaan afar nin oo caadil ah.

[^2]: Xukunka ku soo arooray Aayaddan wuxuu ku gaar yahay kuwa ku dhaca dambiga zinada (galmada xaaraanta ah) iyagoo aan horay marnaba u guursan, waa in la jeedalo boqol jeedal oo sannad la fogeeyo sida in la xabbiso. Qofkiise zineysta isagoo xaas ah ama horay u soo guursaday oo si dhan u qirta dambigaa, ama ay ku markhaati furaan afar nin oo wanaagsan oo caadil ah, waa in lagu shiido dhagax ilaa uu ka dhinto.

[^3]: Waa inaysan turid aad u tureysaan qofka dambiilaha idiin horseedin inaad wax ka beddeshaan waxa uu Allaah qoray oo soo gooyey, waayo xeerarkiisa waxaa ugu jira dhowris iyo daryeel danaha dadweynaha oo dhan.

# 2794

Zaanigu ma uu la galmo galo waxaan aheyn Zaaniyad ama Mushrikad, oo Zaaniyaddu ma ay la galmo galaan waxaan aan aheyn zaani ama Mushrik, oo waa ka xaaraan mu’miniinta (guursiga kuwaasi iyaga ah)[^4].

[^4]: Dadkaa oo kale looma guurin karo mu’miniinta in maahee ay toobad keenaan oo toosnaadaan oo laga arko isbeddel wanaagsan iyo hanuun. Waxaa sidoo kale lagu fasiray ninka zaaniga ah ma guursado waxaan ahayn zaaniyad la mid ah ama gaalad, haweenta zaaniyadda ahina waxaa guursada uun zaani la mid ah ama gaal, waana laga xaaraanshay mu’miniinta guursiga kuwaasi oo kale.

# 2795

Oo kuwaa qadfa (ku sheega) dumar (ama rag) dhawrsoon (zino), markaas aan keenin afar markhaati ah, jeedala siddeetan jeedal, oo ha ka yeelina wax marag fur ah abadkood, oo kuwan weeye kuwa ah caasiyaasha.

# 2796

Marka laga reebo kuwa toobad keena intani kaddib, oo samaada, marka hubaal Allaah waa Dambi Dhaaf Badane, Naxariis Badan.

# 2797

oo (ma xagga) kuwa qadfa (ku sheega zino) xaasaskooda oo aan haysan markhaati aan aheyn nafahooda, marag furka midkood walba oo ka mid ah (waa in la dhaariyo) afar jeer, isagoo markhaati gashanaya Allaah inuu xaqiiq run sheegi.

# 2798

Oo (marka) shanaad (waa inuu ku dhaarto) in Nacaladda Ilaahay ku dhacdo haddii uu been sheegayo.

# 2799

Oo waxay ka baajin iyada ciqaabta haddii ay dhaarato afar jeer, iyadoo marag gashaneysa Allaah in xaqiiq isagu uu been sheegayo.

# 2800

Oo (marka) shanaad (waxay ku dhaaran) in Cadhada Ilaahay ku dhacdo haddii uu isagu run sheegayo.

# 2801

Oo hadduuna jirin Fadliga Ilaahay korkiinna iyo Naxariistiisa, iyo inuu Allaah yahay mid u soo laabasho badan (Naxariista) , Fal iyo Odhaah San[^5].

[^5]: Hadalka inta ka go’an waa la qiyaasi karaa, wuxuu u dhacayaa waxaad ka sheegan lahaydeen hoog iyo ba’.

# 2802

Hubaal kuwaa la yimid been abuurka (qadafka Caa'isha, xaaskii Nabiga s.c w.)[^6] waa koox idin ka mid ah; ha u arkina inay shar idiin tahay, mayee’ waa idiin khayr (axkaanta ka soo degtay darteed). Qof kasta oo ka mid ahina wuxuu mudan waxa uu kasbaday oo dambi ah. oo isaga kan qaybta weyn ka qaatay[^7] ee ka mid ah, wuxuu mudan cadaab aad u murugo weyn.

[^6]: Waxay tilmaameysaa dhacdadii markii xaaska Nabiga s.c.w. Caa’isha a.k.r ay been ugu tuhmeen munaafiqiinta inay la timid gogol dhaaf.

[^7]: Waa Cabdullaah bin Ubay bin Salool, madaxii munaafiqiinta.

# 2803

Maxaydaan markii aad maqasheen (qadafkaa) ugu malayn mu’miniinta rag iyo haweenba khayr isla dadkoodaasi, oo ay u odhan: “Waxakani waa been abuur cad?”

# 2804

Maxayse u keeni waayeen afar markhaati? Maadaama aysan keenin markhaatiyaal, waa beenalayaal iyagu Allaah xaggiisa.

# 2805

Oo haddii uu jirin Fadliga Ilaahay korkiinna iyo Naxariistiisu adduunkan iyo Aakhiradaba, waxaa idinku taaban lahaa waxa aad ku hadasheen darteed cadaab aad u weyn.

# 2806

Markii aad ku gaddonteen (qadafkaa) carrabyadiinna[^8], oo aad ka laheydeen afafkiinnna wax aydaan ogeyn, oo waxaad mooddeen arrin fudud, halka Allaah agtiis ay aheyd wax daran.

[^8]: Halkii aad ku maqli lahaydeen dhegahiinna macnaha waa idinkoo aan ka fekerin waxa aad maqasheen oo u fiirsan bal u degdegay inaad iska sheegsheegtaan warkaa been abuurka ah idinkoo aan tixgelin waxa aad leedihiin oo ku hadleysaan.

# 2807

Oo maxaydaan, markii aad maqasheen, u odhan: "Nooma habboona inaan ka hadallo waxakani. Adigaa xurmo leh oo hufan (Allow)! Kani (qadafkan) waa been abuur aad u weyn".

# 2808

Allaah wuu idinka waanin inaad u noqotaan waxaasoo kale weligiin, haddii aad tihiin mu’miniin dhab ah.

# 2809

Oo Allaah wuxuu idiin caddeyn Aayadaha, oo Allaah waa wax walba Ogsoone, Xakiim ah (Odhaah iyo Fal san).

# 2810

Kuwa jecel inay xumaantu[^9] ku faafto mu’miniinta dhexdooda, waxay hubaal mudan cadaab aad u xanuun badan adduunkan iyo Aakhiradaba. Oo Allaah baa Og, oo idinku ma ogidin[^10].

[^9]: Waxaa gaar ahaan loola jeedaa zinada iyo xiriirrada xun ee aan bannaaeyn: galmada xaaraanta ah.

[^10]: Arrimaha qarsoon ee wax waliba: Waxa wanaagsan ee dani ku jirto iyo faa’idada iyo waxa xun ee dhibaatada leh.

# 2811

Oo hadduuna jirin Fadliga Ilaahay korkiinna iyo Naxariistiisu iyo inuu Allaah yahay Turid Badane, aad u Naxariis Badan (waad halaagsami laheydeen).

# 2812

Kuwiinnaan idinku (Xaqa) rumeysanow! Ha raacina tallaabooyinka (jidka) shaydaanka. Oo mid kastoo raaca tallaaboyinka shaydaanka, markaa hubaal wuxuu amraa xumaan iyo wax xille oo foolxun. Oo haddii uu se jirin Fadliga Ilaahay korkiinna iyo Naxariistiisa, midkiinna idinka mid ah ma daahir noqdeen weligi. Laakiinse Allaah baa daahiriya kuu doono, oo Allaah waa wax kasta Maqle, wax kasta Ogsoon.

# 2813

Oo yeysan kuwaa idinka mid ah ee leh fadliga dheeraadka ah ee ladan ka dhaaran inay siiyaan (kaalmo) qaraabadooda, masaakiinta, iyo kuwa uga soo haajiray guryahooda Ilaahay Dartiis. Oo waa inay iska cafiyaan oo isaga jeesadaan. Miyeydaan jecleyn in Allaah idiin dambi Dhaafo[^11]? Oo Allaah waa Dambi Dhaaf Badane, aad u Naxariis Badan.

[^11]: Abuu Bakar a.k.r. markay soo degeen Aayadahan oo Allaah yidhi: Miyeydaan jecleyn inuu Allaah idiin dambi dhaafo? Wuxuu yidhi: Haahoo, waan jeclahay, wuxuuna dib u billaabay inuu siiyo Misdax oo ay qaraabo ahaayeen oo ka mid ahaa raggii beenta ka fidshay Caa’isha a.k.r. kaalmadii uu siin jirey, oo kafaara gud ka sameeyey dhaartii uu ka dhaartay.

# 2814

Hubaal kuwa ku eedeeya (zino) dumarka dhawrsoon mu’minadaha ah, ee iyagu moog oo ka war la’ (xumo oo dhan)[^12], waa lagu nacladay adduunka iyo aakhiradaba, oo waxay mudan cadaab aad u murugo weyn.

[^12]: Waxaa loola jeedaa mu’minadaha moog oo ka war la’ xumaha, mu’minadaha aanay marnaba ku soo dhicin qalbigooda inay falaan wax xun ee iyagu nadiifka ah dhowrsoon.

# 2815

Maalinta carrabbadoodu, gacmahoodu, iyo lugahoodu ay ku markhaati furi waxa ay faleen.

# 2816

Maalintaas Allaah wuxuu ugu oofin si dhan abaalgudkooda sugan, oo waxay ogaan inuu Allaah yahay Xaqa muuqda.

# 2817

Hadallo (iyo camallo) xun (waxaa leh oo lagu yaqaan) dadka xun. Oo dadka xumi waxay (ku hadlaan oo falaan) hadallo (iyo camallo) xun, oo hadallo (iyo camallo) fiican[^13] waxaa (leh oo lagu yaqaan) dadka fiican, oo dadka fiican waxay (ku hadlaan oo falaan) hadallo (iyo camallo) fiican. Kuwani (Caa'isha iyo eynigeed) way ka eed tiran yihiin waxay ka sheegayaan, waxay leeyhiin dambi dhaaf iyo risiq wanaagsan.

[^13]: Alle wuxuu Aayadahan ku barii yeelay hooyadii mu'miniinta Caa'isha a.k.r.

# 2818

Kuwiinnaan idinku (Xaqa) rumeysanow! Ha gelina guryo aan aheyn guryihiinna jeer aad idan weydiisataan, oo salaantaan ehelkooda[^14], sidan baa idiin khayr badan, bal inaad xusuusnaataan.

[^14]: Waa aad ku salaantaan salaanta islaamka: Assalaamu Calaykum (Nabad dushiinna ha ahaato).

# 2819

Haddiise aydaan ka helin cidna gudahooda, markaa ha gelina jeer la idin siiyo idan. Oo haddii la idin yidhaahdo noqda[^15], markaa noqda; sidan baa idiin daahirsan, Oo Allaah waa Ogsoon yahay waxa aad fashaan.

[^15]: Ama weedh la mid ah noqda ee muujineysa in reerka guriga iska leh diyaar u ahayn inay qaabilaan dad soo booqda ( taasoo ah in la tixgeliyo).

# 2820

Ma aha dambi korkiinna inaad gashaan (idan la’aan) guryo aan la degganayn ay gudahooda idiin yaalaan[^16] alaabadiinna. Oo Allaah wuu Ogsoon yahay waxa aad si cad u fashaan iyo waxa aad qarisaanba.

[^16]: Idiin yaalliin xoogaa manfaco ah sida nasiino, hoyaad, alaabo, qofka waxyaalahiiisa gaarka ah, iwm

# 2821

Ku dheh (oo amar) mu’miniinta inay ka laabtaan aragyadooda (xaaraanta)[^17], oo ka ilaaliyaan xubnahooda gaarka ah (galmo xaaraan ah, iwm)[^18], sidan baa u daahirsan. hubaal, Allaah waa u Xog Ogaal waxa ay sameeyaan.

[^17]: Iyagoo eegaya oo keliya waxa bannaan oo ka jeedinaya indhahood waxa aan u bannaaneyn in la eego.

[^18]: In la arko cawrodooda, oo ha ka xafitaan sidoo kale ficillada aan bannaaneyn (galmooyinka xaaraanta ah).

# 2822

Oo ku dheh (oo amar) mu’minadaha inay ka laabtaan aragyadooda (xaaraanta) [^19] oo ka ilaaliyaan xubnahooda gaarka ah (galmo xaaraan ah iyo inay soo bandhigaan) oo yeyna muujin quruxdooda [^20] wixii iska muuqda maahee[^21], oo ha ku soo dadaan hagoogtooda luqumahooda dushooda iyo laabahooda, oo yeyna u muujin quruxdooda (dhan ee qarsoon) waxaan aheyn nimankooda, ama (wax ka mid ah quruxdaa sida wejiyadooda, luqumahooda, iyo gacmahooda oo qudha) aabbayaashood, ama abbayaasha nimankooda, ama wiila-
 shooda, ama wiilasha nimankooda, ama walaalahood, ama wiilasha walaalahood, ama wiilasha walaalooyinkood, ama haweenkooda, ama kuwaa ay gacmahoodu midig hantaan, ama kuwa raacsan ee labka ah oo aan laheyn haweysi dumar[^22], ama ilmaha aan weli yeelan dareen ay ku fiirsadaan cawro dumar. Oo yeysan ku garaacin (dhulka) lugahooda si loo ogaado waxa ay qariyaan oo quruxdooda ah. Oo u toobad keena Allaah idinkoo dhan, mu’miniintoy, si aad u liibaantaan.

[^19]: Iyagoo eegaya oo keliya waxa bannaan oo ka jeedinaya indhahood waxa aan u bannaaneyn in la eego.

[^20]: Haddii aya tahay quruxdooda dabiiciga ah sida timaha ama qaabka jirkooda, ama waxa ay dumarka isku qurxiyaan ee leh dharka qurxoon ama dahabka ay xidhaan, iwm.

[^21]: Waa shukada ay dusha ka gashtaan dumarka oo jirkooda ku qarsadsaan ama wixii ka muuqda oo baahi keento ay ka fursan waayaan.

[^22]: Waxay tilmaameysaa xaalad aan caadi ahayn oo ah nin aan innaba lahayn dareen galmo iyo u tegis haween iyo shahwo.

# 2823

Oo u guuriya[^23] kuwaa idinka midka ah ee doobka ah iyo kuwa wanaagsan ee ka mid ah addoomahiinna (ragga ah), iyo addoonnadiinna (dumarka ahi), haddii ay yihiin sabool, Allaah baa ugu deeqi Fadlgiisa. Oo Allaah waa deeq Ballaarne, wax kasta Ogsoon.

[^23]: Waxaa loola jeedaa addoomahaa doonaya inay iska xoreeyaan kuwaasi iska leh ee milkiyey iyagoo siinaya qiimo ay ku wada heshiiyaan.

# 2824

Oo waa inay kuwaa aan heli karin waxay ku guursadaaan ku sugnaadaan dhowrsanaan inta uu Allaah kaga hodmin Fadligiisa. Oo (ma xagga) kuwa dalba qoritaan (is-xoreyn) ee ka mid ah kuwaa ay gacmahiinna midig hantaan, siiya qoraalkaasi, haddaad ku og tihiin wanaag. Oo wax ka siiya maalka Allaah uu idin siiyey. Oo ha ku qasbina gabdhahiinna addoonadaha ah zino haddii ay rabaan inay ku sugnaadaan dhowrsanaan, idinkoo doonaya sadka dhammaanaya ee noloshan adduunka. Oo mid kastoo ku qasba, haddaba hubaal Allaah, ku qasbiddooda kaddib waa Dambi Dhaaf Badane, Naxariis Badan.

# 2825

Oo xaqiiq Waxaan idiin soo dejinnay Aayado cad cad[^24], iyo tusaale ka mid ah kuwii tegay hortiin, iyo waano ku socota kuwaa ka dhowrsada (xumaha).

[^24]: Waa xukunnada iyo xeerarka, gaar ahaan kuwa ku soo arooray Suuraddan.

# 2826

Allaah waa Nuurka[^25] samooyinka iyo arlada, Mataalka Nuurkiisa[^26] waa sida qoldhob uu ku jiro nal, nalka uu ku jiro dhalo[^27], oo dhalada la moodo xiddig kaah badan, laga soo shiday xagga geed barakaysan, geed-zaytuun aan bari ahayn iyo galbeed midna, oo ay saliiddiisu u dhowdahay inay iftiin bixiso walow uusan dab taabanba, nuur loo geeyey nuur, Allaah wuxuu ku hanuuniyaa Nuurkiisa kuu doono. Oo Allaah wuxuu u dhigaa tusaalooyin dadka, oo Allaah wax walba waa Ogsoon yahay.

[^25]: Allaah waa kan bixiya iyo halka uu ka yimaado nuurka iyo hanuunka.

[^26]: Hanuunkiisa uu ku galladeysto qalbiga addoonkiisa mu’minka ah.

[^27]: Misbaax erey ahaan waxaa weeye liifad ololeysa oo ah gunta nalka.

# 2827

Guryo gudahood uu Allaah idmay in la kor yeelo[^28], oo Magaciisa lagu xuso, halkaa waxaa ku xurmo weyneeya gudahood subax iyo galabba,

[^28]: Masaajida Ilaahay.

# 2828

Rag aanay ka shuqlin ganacsi iyo iib midna xusidda Ilaahay iyo oogidda saaladda iyo bixinta Zakada. Waxay ka cabsadaan Maalin quluubta iyo aragyada rogmi doonaan (baqo iyo argagax awgi).[^*]

[^*]: Abuu Qataadah bin Ribci Al-Ansaari a.k.r. waxaa laga soo weriyey inuu yidhi: Nabigu s.c.w. wuxuu yidhi: Markii uu midkiin soo galo masjid waa inuusan fariisan jeer uu tukado labo rakcadood. (Al-Bukhaari)

    Abuu Hurayra a.k.r. waxaa laga soo weriyey inuu yiri: Rasuulkii alle s.c.w. wuxuu yidhi: Ajarka salaadda ninka ragga ahi uu ku tukado jamaaco ahaan masjid waxay dheer tahay shan iyo labaatan jeer labo laab salaadda uu qofku ku tukado gurigiisa ama dukaankiisa.. Maxaa yeelay markii uu qofku si fiican u weeseysto oo u aado masjidka salaadda darteed, tallaabadii uu qaadaba waxaa kor loo qaadaa meeqaankiisa hal derejo, oo hal danbina waa looga tiraa, markii uu tukadana, malaa'igtaa u duceysa inta uu weesada qabo oo meeshiisa fadhiyo, iyagoo leh: Allow u danbi dhaaf, Allow u naxaariso, inta uu salaadda sugayana wuxuu la mid yahay isagoo ku jira salaad. (Al-Bukhaari)

# 2829

Si uu Allaah u siiyo abaal gud waafaq- san kan ugu wanagsanaa wixii ay faleen, oo waliba u siiyo dheeri ka mid ah Fadligiisa, oo Allaah wuxuu u irsaaqaa qofka uu doono xisaab la'aan.

# 2830

Oo kuwa (Xaqa) diida (ama qariya) acmaashoodu waa sida dhalanteed ka muuqda bannaan dhul siman, oo uu kan oommani moodo biyo, jeer marka uu u yimaado waxba aanu ka helin[^29], oo uu se halkaas ka helo Allaah oo abaal marsha una oofiya si dhan xisaabtiisa, oo Allaah waa uu ku Dhaqsi Badan yahay xisaab qaadista.

[^29]: Waayo gaaladu acmaashooda kuma dhisna towxiid iyo ku iimaan qab Allaah Keliya iyagoo aan la wadaajin cibaadada cidna.

# 2831

Ama (waa) sida mugdiyo daran bad weyn salkeed ah, oo hir uu sii daboolo uu korkiisuna hir kale sii yahay, oo ay daruuro sii kor joogaan, (dabaqyo) mugdiyo daran ah midba mid kale kor saaran yahay, marka uu soo saaro gacantiisa uu ku sigan inuu arki waayo! Oo mid kastoo aanu Allaah u yeelin Nuur, ma uu laha Nuur.

# 2832

Miyaanad arag in Allaah ay xurmo weyneeyaan oo hufaan waxa ku sugan samooyinka iyo arlada iyo shimbiraha fidiya garbahooda (marka ay duullimaadka yihiin)? Wuu Og yahay salaadda mid walba iyo tasbiixdiisa, oo Allaah waa Og yahay waxa ay falaan.

# 2833

Oo Allaah baa iska leh Boqortooyada (runta ah ee) samooyinka iyo arlada, oo xagga Allaah weeye halka lagu dambeyn aayo ahaan.

# 2834

Miyaanad arag in Allaah soo kaxeeyo daruuro, markaas isu keeno wada jir, markaas ka dhigo fadad isdulsaraan, sidaas darteed waxaad aragtaa roobka oo ka soo da’aya dhexdooda, oo Wuxuu ka soo dejiyaa daruuraha buuraha la moodo qabow (baraf), isagoo ku rida ciddii uu doono, oo ka duwa ciddii uu doono, iftiinka hillaaciisu daruuraha gudahood ah wuxuu sigaa inuu la tago aragga.

# 2835

Allaah Wuxuu gedgeddiyaa oo is dhaafiyaa habeenka iyo maalinta. hubaal, arrinkani waxaa ugu sugan xaqiiq cibro kuwa aragtida dheer.

# 2836

Oo Allaah wuxuu biyo ka abuuray noole kasta oo jira. Marka waxaa ka mid ah qaar ku xammaarta calooshooda, oo waxaa ka mid ah qaar ku socda labo lugood, oo waxaa ka mid ah qaar ku socda afar. Allaah Wuxuu abuuraa wuxuu doono. Hubaal, Allaah wax kasta waa uu Karaa.

# 2837

Xaqiiq Waxaan soo dejinnay Aayado cad cad. Oo Allaah wuxuu ku hanuuniyaa ciddii uu doono Jid Toosan (Islaamka).

# 2838

Oo waxay yidhaahdaan: “Waxaan rumeysannahay Allaah iyo Rasuulka oo aanu oggolnahay, markaas bay koox ka mid ahi jeesadaan intani kaddib, oo kuwani ma aha mu’miniin.

# 2839

Oo marka loogu yeedho Allaah iyo Rasuulkiisa si uu u kala garsooro dhexdooda, mise qaar ka mid ahi dhinac bay u jeestaan.

# 2840

Haddiise ay garta leeyihiin waa u yimaadaan dhaqso, iyagoo adeecsan.

# 2841

Ma waxaa ku jira quluubtooda cudur (munaafiqnimo ah), mise ma shaki bay ka qabaan (Nabinnamada Muxammad), mise waxay cabsi ka qabaan in Allaah iyo Rasuulkiiisu ka eexdaan? Mayee, iyaga naf ahaantooda baa ah gar ma qaatayaasha.

# 2842

Jawaabta mu’miniinta, marka loogu yeedho Allaah iyo Rasuulkiisa si uu u kala garsooro dhexdooda, waa uun inay yidhaahdaan: “Maqallay oo yeelnay. Oo kuwan weeye kuwa ah liibaanayaasha.

# 2843

Oo qofkii adeeca Allaah iyo Rasuulkiisa, oo ka cabsada Allaah, oo dhowra xilka uu saaray, kuwan weeye kuwa ah guuleysatayaasha.

# 2844

Oo waxay ku dhaartaan Allaah kan ugu adag dhaarahaooda, in haddii aad amarto ay xaqiiq (u) baxayaan (jihaad). Dheh waxba ha dhaarannina: hoggaansamid fiican (baa la dooni)[^30], oo Allaah waa u Xog Ogaal waxa aad fashaan,”

[^30]: Macno kale waa daacad la yaqaan macnaha waa oggolaanshaha iyo maqlidda ay muujiyaan munaafiqiinta waa mid la yaqaan inay been tahay.

# 2845

Dheh: “Adeeca Allaah oo adeeca Rasuulka, haddiise aad jeesataan, waxaa isaga saaran oo keliya xilka la saaray. idinkana waxaa idin saaran wixii la idin saaray. Oo haddii aad adeecdaan (Nabiga) waad hanuunaysaan. Oo waxba ma saarna Rasuulkayaga aan ahayn Gaarsiin Cad.

# 2846

Allaah wuxuu u ballan qaaday kuwiinna idinka mid ah ee (Xaqa) rumeysan oo samaha fala inuu hubaal uga dhigayo madax arlada, sidii uu ugu dhigayba madax kuwii ka horreeyay, iyo inuu hubaal u sugi diintooda uu isagu oggolaaday. Oo Wuxuu hubaal cabsidoodii kaddib siin nabad beddel ahaan; waase inay i caabudaan (Anigoo Keliya) iyagoon ila wadaajinayn (cibaadada) cidna. Oo mid kastoo xaqa diida (ama qariya) intan kaddib[^31], kuwan weeye kuwa ah caasiyaasha fallaagada ah.

[^31]: Waa dafira nicmadda Ilaahay ama aan ku noolaan si waafaqsan xukunkiisa iyo xeerarkiisa.

# 2847

Oo ooga salaadda oo bxiya Zakada, oo adeeca Rasuulka si la idiinku naxariisto.

# 2848

Ha moodina in kuwa Xaqa diida ku fakan karaan dhulka, oo hoygoodu waa Naarta, oo xaqiiq waa meel aayotiin xun.

# 2849

Kuwiinaan idinku (Xaqa) rumeysanow! Waa inay kuwaa ay gacmahiinnu midig hantaan iyo kuwa idinka mid ah aan weli qaan gaarin (inta ay idiin soo gelin) weydiistaan idan saddex waqti[^32]; ka hor salaadda subax, iyo marka aad dharka dhigataan duhurkii kuleylaha, iyo kaddib salaadda cishaha; kuwani waa saddex waqti gaar idiin ah, idinma saarna dembi idinka iyo iyagaba waxaan ahayn waqtiyadan in qaarkiin u soo galaan qaar kale iyagoon idan qaadan. Sidaas buu Allaah idiinku caddeeyaa Aayadaha. Oo Allaah waa wax kasta ogsoone, Xakiim ah.

[^32]: Waa seddex waqti oo badi dadku jirkooda daboolneyn oo furan yihiin, sidaas awgeed buu Allaah uga reebay addoomaha ka adeega guryaha iyo carruurta aan qaan gaarin inay u soo galaan qolka hurdada ninka iyo naagtiisa.

# 2850

Oo marka carruurtiinna dhexdiinna ah ay qaan gaaraan, ha idin weydiistaan idan, sida kuwii ka horreeyeyba (oo ka weynaa da’ ahaan ay idan u qaataan[^33]). Sidaas buu Allaah idiinku caddeeyaa Aayadihiisa, oo Allaah waa wax kasta Oge, Xakiim ah.

[^33]: Wiilka kurayga ah ama addoonka waa inuu idan qaato ka hor soo gelidda.

# 2851

Oo (ma xagga) dumarka gaboobay oo aan rajaynin guur, ma saarna dambi haddii ay iska dhigaan maryahooda dusha kore ah iyagoo aan muujineyn quruxdooda[^34]. Oo inay isdhowraan (oo xijaabka kore dhigin) baa u khayr badan. Oo Allaah waa wax kasta Maqle, wax kasta Ogsoon.

[^34]: Xijaabka (cabbaayada) ay dusha ka xirtaan ee haddii ay iska dhigaan aanay muuqaneyn cowradooda bal uu kaga hooseeyo canbuur astura, iwm dhib ma leh xagga dumarka da’da ah ee duqoobay.

# 2852

Ma saarna wax dambi ah Indhoolaha, iyo laan garaha, iyo bukaanka midna, iyo nafahiinnaba inaad wax ka cuntaan guryihiinna, ama guryaha aabbayaashiin, ama guryaha hooyooyinkiin, ama guryaha walaalihiin, ama guryaha walaalooyinkiin, ama guryaha adeerradiin, ama guryaha eeddooyinkiin, ama guryaha abtiyaashiin, ama guryaha habaryarahiin, ama waxa aad hanataan furayaashooda[^35], ama (guryaha) saaxiibkiin, oo idinkuma saarna dambi haddii aad wax u cuntaan wadajir ama kala jir. Haddaba marka aad galeysaan guryaha, ku salaamo dadkiinna salaan xagga Ilaahay ah, barakaysan (oo) wanaagsan[^36]. Sidaas buu Allaah idiinku caddeeyaa Aayadaha si aad u fahantaan.

[^35]: Guryaha aad deggan tihiin.

[^36]: Waa inaad dhahdaan “Assalaamu Calaykum (Nabad dushiinna ha ahaato).

# 2853

Waxaa oo keliya mu’miniin ah kuwa rumeysan Allaah iyo Rasuulkiisa, oo marka ay ku wehliyaan arrin guud oo loo dhan yahay aan tagin jeer ay idan qaataan. Hubaal, kuwa idan kaa qaata waa iyaga kuwa rumeysan Allaah iyo Rasuulkiisa. Ee haddii ay idan kuu weydiistaan danahooda qaarkood, u idan koodii aad doonto oo ka mid ah, oo uga bari dambi dhaaf Allaah. Hubaal Allaah waa Dambi Dhaaf Badane, Naxariis Badan.

# 2854

Ha ka yeelina u yeedhidda Rasuulka (Muxammad) dhexdiinna sida u yeedhidda qaarkiinba qaar. Allaah dhab ahaan waa uu ogsoon yahay kuwaa dhuunta ee idinku jira, Ee ha is jiraan kuwaa ka hor yimaada amariiska[^37] si ayan ugu dhicin balaayo ama ugu dhicin[^38] cadaab aad u xanuun badan.

[^37]: Macnaha sidoo kale waxaa weeye dhabbahiisa ama sunnadiisa. Nabigu s.c.w. wuxuu yidhi: “Qofkii la yimaado camal aan ahayn amarkayaga waa lagu soo celin oo lagama aqbalayo.”

[^38]: Imtixaan la marsiiyo, musiibooyin ku dhaca, is nac dhexdooda, iyo kala qaybsanaan, dhibaato soo gaadha, gaajo iyo abaaro, iwm

# 2855

Ogaada, hubaal, Allaah baa iska leh waxa jira samooyinka iyo arlada[^39]. Wuxuu dhab ahaan ogsoon yahay waxa aad ku sugan tihiin oo Maalinta[^40] loo celin Xaggiisa, wuxuu u sheegi waxay faleen, oo Allaah wax walba waa uu Ogsoon yahay.

[^39]: Halka aad ku sugan tihiin – gunta iyo ujeeddada aad ka leedihiin camalladiinna ( haddii ay daacad idinka tahay iyo Dar Ilaahay ama munaafiqnimo) iyo xaaladda nafahiinna ay ku sugan yihiin.

[^40]: Macnaha wuxuu sidoo kale u dhacayaa: “Oo ( ha ka digtoonadaan) Maalintaa.

# 2856

Waxaa Barako iyo Khayr badan Kan (Allaah ee) ku soo dejiyey Furqaanka[^1] (Qur’aanka kala saara Xaqa iyo baadilka) addoonkiisa (Nabi Muxammad) si ugu noqdo caalamka dige[^2].

[^1]: Al-Furqaan waa Magac kale ee lagu magacaabo Qur’aanka, macnaha Al-Furqaan waxaa weeye kala saaraha runta iyo beenta, samaanta iyo xumaanta.

[^2]: Ku soo dejiyey addoonkiisa, waxaa loola jeedaa addoonkiisa Nabi Muxammad s.c.w. waana sharfid sidaas.

# 2857

Kan (Allaah ee) iska leh Boqortooyada samooyinka iyo arlada, oo aan yeelan wiil (ilmo) oo aan lahayn wax shariig ah (la wadaaga) Boqortooyada. Ee abuuray wax walba, markaas u qaddaray qaddar.

# 2858

Oo waxay yeesheen sokadi ilaahyo aan waxba abuurin balse iyaga la abuuray, oo aan u hanan karin nafahooda wax dhib ama dheef ah, oo aan laheyn wax awood ah (ay ku sababaan) dhimasho, ama (ku bixiyaan) noolaansho, ama mid dhintay kaga soo saaraan qabri iyagoo nool.

# 2859

Oo kuwa (Xaqa) diida waxay yidhaahdeen: “Kanu (Qur’aanka) ma aha waxaan aheyn been uu isagu (Muxammad) hal abuurtay, oo ay dad kale ku kaalmayeen, marka dhab ahaan waxay la yimaadeen gef iyo been abuur.”

# 2860

Oo waxay yidhaahdeen: “Waa sheekooyinkii dadkii hore - waa uu soo qortay, marka waa loo soo yeedhiyaa subax iyo galabba.

# 2861

Dheh (Nabiyow): “Waxaa soo dejiyey (Allaah ee ah) Kan ogsoon sirta samooyinka iyo arlada. Hubaal, waa Dambi Dhaaf Badane, Naxaris Badan.

# 2862

Oo waxay yidhaahdeen: “Muxuu yahay arrinka Rasuulkan uu u cuni cunto, oo uu u socon suuqyada (sidayada oo kale). Maxaa malag loola soo diri waayey ee ahaada mid la diga?

# 2863

“Ama (maxaa) looga soo dejin waayey xagga samada khaznad maal (ka buuxo uu kaga maarmo xoogsiga), ama u ahaato beer uu wax ka cuno? Oo gar diidku waxay yidhaahdeen: Ma raacdaan (Mu’miniintoy) waxaan aheyn nin sixran.”

# 2864

Eeg waxa ay kuugu soo qaataan tusaalooyin[^3], marka waa ay lumeen, sidaas
 awgeed ma ay karaan (qaadidda) Jidka (Toosan).

[^3]: Oo malahooda ah si ay kuu beeniyaan oo wax kuugu dhimaan.

# 2865

Waxaa barako iyo khayr badan Kan Isagu (waa Alle'e), haddii uu doono ku siin wax ka khayr badan waxaasi - Beero ay hoostoodu webiyo qul-qulaan, oo wuxuu ku siin daaro waaweyn (Jannada gudaheeda).

# 2866

Balse waxay beeniyaan Saacadda (Qiyaame), oo waxaanu u diyaarinnay kii isagu beeniya Saacadda dab huraya.

# 2867

Marka ay (Naartu) ka aragto meel fog, waxay ka maqlaan caro daran iyo cartan.

# 2868

Oo marka lagu tuuro meel cidhiidhi ah gudaheeda, iyagoo isku xirxiran, waxay halkaa u yeedhaan halaag[^4].

[^4]: Waxay u rajeeyaan halaaggaa oo u yeertaan thubuur (dhimasho) si aan loogu cadaabin cadaabka daran ee Naarta.

# 2869

Ha u yeedhannina maanta halaag mar keliya ah, ee u yeerta halaag badan[^5].

[^5]: Thubuuraa waa weedh ay Carabta odhan jireen marka ay la kulmaan cadow ka xoog badan ama ku dhacdo musiibo aad u weyn, macnaheeduna waxaa weeye Allow naga soo gaar oo na badbaadi ama nafta naga qaad.

# 2870

Dheh: Ma arrinkani baa wanaagsan - mise Jannada waaridda ee loo yaboohay kuwa iska jira (xumaha)? Taasi waa u abaal marin iyo aayo wanaagsan.

# 2871

Waxay leeyihiin gudaheeda wixii ay doonaanba iyagoo ku waadhaya; waa yabooh ku habboon in la weydiisto Rabbigaa[^6].

[^6]: Waa yabooh ay malaa’igta u dalbaan mu’miniinta oo Alle uga baryaan, mu’miniintana sidoo kale Allaah weydiistaan.

# 2872

Oo Maalinta uu soo kulmin iyaga iyo wax kasta ay caabudeenba Allaah sokadi, markaas wuxuu odhan: “Ma idinka baa lumiyey addoomahaygaan, mise iyaga baa iskood uga lumay Jidka (Toosan)?.”

# 2873

Waxay odhan: “Xurmo oo dhan Adiga baa (Allow) iska leh oo hufan! Naguma habboona inaan yeelanno awliyo (gargaarayaal) Adiga ka sokow, laakiinse waxaad u raaxeysay iyaga iyo aabbayaashood ilaa ay halmaameen waanada, oo waxay ahaayeen qolo halaagsamay.

# 2874

Sidaas bay xaqiiq idiinku beenin waxaad sheegaysaan, markaasna ma kartaan furasho iyo gargaar midna. Oo mid kastoo idinka mid ah ee dulmi fala (shirki iyo macaasi) waxaanu ka yeeli inuu dhadhamiyo cadaab aad u weyn.

# 2875

Oo ma soo dirin hortaa adiga wax Rusul ah balse waxay hubaal cunayeen cunto, oo mariyeen suuqyada (shaqeysanayeen). Oo Waxaanu uga dhignay qaarkiinba qaar kale imtixaan ee ma sabreysaan? Oo Rabbigaa waa Mid Arka (oo u jeeda wax walba).

# 2876

Oo kuwa aan rajeynayn la Kulankayaga waxay yidhaahdeen: “Maxaa malaa’ig na loogu soo diri waayey, ama ( maxaan) u arki weyney Rabbigayo (Allaah)?” Xaqiiq aad bay isula weynaadeen oo madax adeygeen madax adayg weyn.

# 2877

Maalinta ay arki malaa’igta[^7] uma ahaan doonto farxad Maalintaas
 dambiilayaasha, oo Waxay (malaa’igtu) odhan:“Waa wax idinka xarriman (jannada) oo gebigeedaba idinka reebban[^8].

[^7]: Waqtiga dhimashadooda.

[^8]: Ma jiro war san iyo wanaag oo dhan.

# 2878

Oo Waxaanu hor keeni[^9] waxay (mushrikiinta, gaalada) ay camal san faleen, oo waxaanu ka dhigi sida boor hawada ku baabba’ay.

[^9]: Maalinta Qiyaamaha

# 2879

Ehlu-Jannuhu waxay Maalintaas ku sugnaan rug halka u khayr badan iyo meel harsimaysi iyo raaxo wanaagsan.

# 2880

Oo (xus) Maalinta marka samada dillaac la furmi oo daruuro (cad ka soo baxayaan)[^10], oo malaa’gta la soo dejin iyagoo u soo degaya (saf saf).

[^10]: Daruurahaasoo ay malaa’ig ku jiraan.

# 2881

Boqortooyada Maalintaas waxaa run ahaan iska leh (Allaah) Raxmaanka, oo maalin daran bay u ahaan gaalada.

# 2882

Oo (xus) Maalinta gar ma qaataha uu qaniini gacmihiisa(shallayti iyo qoomamo) isagoo leh: “Hoogayeey! Maxaan ula raaci waayey jid Rasuulka[^11].

[^11]: Nabiga loo soo diray, jidkaas oo ah Islaamka.

# 2883

Hooggayga weeyee! Alla maxaan hebel saaxiib uga yeeshay[^12].

[^12]: Wuxuu sheegayaa qofkii habaabiyey.

# 2884

Xaqiiq wuxuu iga habaabiyey waanada[^13], inta uu ii yimid kaddib. Oo Shaydaanku wuxuu hagradaa dadka oo uga tagaa meel xun[^14] oo hungo ah.

[^13]: Wuxuu ula jeedaa Qur’aanka ama Xusidda Ilaahay.

[^14]: Wuu isaga tagaa oo cidla’ uga dhaqaaqaa marka uu lumiyo kaddib oo u horseedo xumaanta.

# 2885

Oo wuxuu Rasuulku ku calaacalay: “Rabbiyow! Hubaal dadkeygii waxay ka dhigteen Qur’aankan wax laga tagey[^15].

[^15]: Iyagoo iska dhinac mara, iyagoo aan dhageysan ama aan fahmin, aan sidoo kale ku dhaqmin, ama wax kale ka hormariya oo ka soo dhoweysta.

# 2886

Oo sidaas baan ugu yeellay Nabi walba cadow ka mid ah dambiilayaasha. Oo ku filan Rabbigaa Hanuuniye iyo Hiilliye uu ahaado.

# 2887

Oo kuwii gaaloobay waxay yidhaahdeen: Maxaa Qur'aanka loogu soo dejin waayey mar keliya isagoo dhan”? Sidaasu[^16] (waxaa loogu soo dejiyey qaybqaybta), waa si aan ugu sugno laabtaada, oo waxaan isugu duwnay isku duwid fiican.

[^16]: Macnaha waxaa Qur’aanka looga dhigay qaybaha oo loo soo dejiyey qayb qayb si aan ugu sugno laabtaada.

# 2888

Oo ma jirto dood ay kuula iman, bal waxaan kuu keeni (mid) Xaq ah oo ka fasiraad wanaagsan.

# 2889

Kuwa laysugu soo kulmin (iyagoo ku socda) wejiyadooda xagga Naarta, kuwaas baa ugu meel xun, oo ka sii lumid badan Jidka (Xaqa ah).

# 2890

Oo xaqiiq waxaanu siinnay Muuse Kitaabka (Towraadda) oo waxaan ka yeel- lay la jirkiis walaalkiis Haaruun caawiye.

# 2891

Oo Waxaanu nidhi: Aada labaddiinnuba qoladaa beeniyey Aayadahayaga, markaasaan baabbi’innay (qolodii Fircoon) baabbi’in dhan.

# 2892

Oo dadkii Nuux, markii ay beeniyeen Rusushii baan qarqinnay oo uga dhignay calaamo dadka. Oo Waxaanu u diyaarinnay cadaab daran gar ma qaatayaasha.

# 2893

Oo (Sidoo kle) Caad iyo Thamuud iyo qoladii Ar-Rass[^17] iyo qaaruumo intaas u dhexeeya oo badan.

[^17]: Ar-Rass wuxuu ahaa ceel la yaqaan oo caan ah oo biyuhu ka gureen. Waxaa la yidhi dadkii ceelkan waxay ahaayeen dadkii beeniyey Nabi Shucayb.

# 2894

Oo mid walba waxaanu siinnay oo u caddeynay tusaalooyinka (mase rumeyn), markaasaan halaagnay halaag daran.

# 2895

Oo xaqiiq waxay (wax badan) soo ag mareen magaaladii (Sodom) ee lagu rogay roobka xun. Ee miyaanay ku arag (indhahooda)? Mayee waxa aanay rajeyneyn in la soo bixin doono iyagoo nool dhimasho kaddib (oo la xisaabin)[^18].

[^18]: Marka kama ayan faa’ideysan oo kuma ay cibrad qaadan casharradii dadkii hore ee tagey iyo wixii ku dhacay.

# 2896

Oo markay ku arkaan (gaaladaa) kaama dhigtaan (Nabiyow) waxaan ahayn jees-jees (iyagoo leh): Ma kan baa kan uu Allaah u soo diray Rasuul uu ahaado?

# 2897

Wuxuu ku dhowaaday inuu naga lumiyo ilaahyadayada, haddii aanan ku samrin. Oo way ogaan marka ay arkaan cadaabka, waa kee kaa ka lunsan Jidka (Toosan).

# 2898

Miyaad aragtay kan isagu ka yeesha hawadiisa ilaahiisa? Ma waxaad adigu u noqon wakiil?

# 2899

Mise ma waxaad mooddaa inay badankoodu wax maqlaan ama wax fahmaan? Ma ay aha waxaan aheyn xoolaha oo kale[^19], mayee iyagaaba ka sii lunsan jidka (oo ka sii liita).

[^19]: Geela, lo’da ama adhiga ee wax iska raaca weydiin la’aan meeshii loo kaxeeyaba.

# 2900

Miyaadan arag sida Rabbigaa u fidiyo hooska? Oo haddii uu doono, wuxuu hubaal ka dhigi lahaa mid xasilan (taagan), markaasaan uga dhignay qorraxda tilmaan ay leedahay[^20] .

[^20]: Kaasoo tusineysa jiritaanka hooska, ama ka yeesha wax muuqda siyaalo kala duwan. Markaasaan soo qabannaa qabasho qarsoon oo soo ururinnaa oo xaggeena u soo noqdaa ilaa la waayo hoos oo dhan.

# 2901

Markaasaan u soo qabannaa xaggayaga qabasho aayar ah oo yar[^21].

[^21]: Marka qorraxdu ku aaddan tahay madaxayaga oo maalinta kala baranto.

# 2902

Oo (Alle) Isaga weeye Kan idiin ka dhigay habeenka hu[^22]', hurdadana nasa- sho, oo wuxuu ka dhigay maalinta foof[^23].

[^22]: Macnaha waa idinku daboola oo qariya mugdigiisa.

[^23]: Waxaa loola jeedaa cusbooneysiinta nolosha iyo dhaqdhaqaaqa.

# 2903

Oo Isaga weeye (Alle) Kan soo dira dabaylaha bishaaro ahaan ka horreeya Raxmaddiisa (roobka), oo Waxaanu ka soo soo shubnaa xagga daruuraha biyo daahir ah.

# 2904

Si aan ugu nooleyno dhul dhintay, oo ugu waraabinno waxaan abuurnay oo duunyo iyo dad aad u badanba leh.

# 2905

Oo waan u kala duwnay (badinnay) qaybinta (roobka ama biyaha) bal inay waansamaan[^24], wayse diideen dadku badankiisu waxaan aheyn abaal dhac.

[^24]: Waa inuu Allaah awoodo inuu soo nooleyn karo meytida.

# 2906

Oo haddii aan doonno, waxaan xaqiiq u soo diri laheyn magaalo walba dige[^25].

[^25]: Laakiinse wuxuu Allaah doonay inuu soo diro Nabi Muxammad s.c.w. inuu ahaado Rasuulka lagu khatimo oo lagu soo gunaanudo Rususha Ilaahay oo dhan, isagoo loo diray dhammaan dadka arlada jooga ilaa Qiyaamaha.

# 2907

Ee ha adeecin gaalada, oo kula jihaad (Qur'aanka) jihaad aad u weyn.

# 2908

Oo Isaga weeye (Allaah) Kan isku sii daayey labada badood, midda macaan ee lagu oon baxo , iyo midka kale ee milix jaan iyo qaraar ah ee milixeeda afka huriso, oo Wuxuu dhigay xayir iyo xijaab kala dhex yaal.

# 2909

Oo Isaga weeye Kan ka abuuray dadka biyo, markaas u yeelay xigto iyo xididba. Oo (Alle) Rabbigaa waa Mid Wax Walba Kara.

# 2910

Oo waxay caabudaan Allaah sokadi, waxaan wax tari karin, waxna yeeli karin, oo gaalku mar waliba waa sheydaan kalkaal ka soo hor jeeda Rabbigi.

# 2911

Oo kuuma aanu soo dirin (Nabi Muxammadow) waxaan ahayn bishaareeye iyo inaad dige ahaato.

# 2912

Dheh: “Idinkuma weydiisto wax ajar ah ( gaarsiinta Dhambaalkan), waxaan ahayn in qofkii doona uu qaado jid xagga Rabbigi".

# 2913

Oo isku hallee Noolaha (Daa’inka) ah aan dhiman, oo ku tasbiixso Ammaanahii- sa, oo ku Filan Isagu inuu dambiyada addommahiisa u ahaado xog ogaal.

# 2914

Kan ku abuuray samooyinka iyo arlada iyo waxa u dhexeeyaba lix maalmood, markaas kor ahaaday Carshiga (si u qalanta). Naxariis Badanaha (Allaah). Ee wax ka weydii mid Xog ogaal ah.

# 2915

Oo marka lagu yidhaahdo: “U sujuuda Raxmaanka. Waxay yidhaahdaan: Oo waa maxay Ar-Raxmaan? Ma waxaan u sujuudnaa waxaa aad adigu nagu amarto? Oo Wuxuu u kordhiyaa didmo.

# 2916

Waxaa khayr iyo barako badan Kan u yeelay burjiyo samada, oo ka yeelay dhexdeeda nal (qorrax) iyo dayax ifiya.

# 2917

Oo Isaga weeye (Alle) Kan uga dhigay habeenka iyo maalinta is dhaaf, kan isagu raba inuu waano qaato ama raba inuu mahad naqo.

# 2918

Oo Addoomaha Raxmaanku waa kuwa ku mara dhulka miyir[^26], oo markay maan-gaabyad kula hadlaan (ereyo xun) waxay yidhaahdaan oo ku qaabilaan hadal ka maran gef ama xumaan.

[^26]: Si sharaf leh laakiin aan iskibrin lahayn. 27. Salaamaa macnaha waa hadal nabad ah ka maran gef ama xumaan.

# 2919

Waa kuwa ku dhaxa habeenkii iyagoo u sujuudsan Rabbigood iyo taagnaan.

# 2920

Oo waa kuwa yidhaahda: Rabbigayow! Naga duw cadaabta Jahannama, hubaal! Cadaabteedu waa wax joogta ah.

# 2921

Hubaal waa hoy xun iyo meel baas ee la dego.

# 2922

Oo waa kuwa marka ay wax bixiyaan aan israaf falin ama aan wax masuugin, oo labadaas dhexdooda ku toosnaada.

# 2923

Oo waa kuwa aan baryin ilaah kale la jirka Allaah, oo aan ku dilin nafta uu Allaah xarrimay waxaan ahayn gar, iyo (kuwa) aan gelin zino, oo qofkii falaa waxaa, wuxuu la kulmi eedsiin dambiguu galay ah.

# 2924

Cadaabka waa loo laba laabi Maalinta Qiyaamaha, oo wuu ku dhex waari isagoo dulleysan.

# 2925

Marka laga reebo kan isagu toobad keena ee rumeeya ee sama fala, haddaba kuwan weeye kuwa uu Allaah ugu beddeli xumaatadoodii xasanaad Oo Allaah waa Dambi Dhaaf Badane, Naxariis Badan.

# 2926

Oo mid kastoo toobad keena oo sama fala, wuxuu hubaal u soo laabtaa xagga Ilaahay laabasho wanaagsan.

# 2927

Oo waa kuwa aan furin markhaati been ah, oo marka ay soo ag maraan wax uun hadal macno darro ah ku dhaafa sharaf.

# 2928

Oo waa kuwa marka lagu waaniyo Aayadaha Rabbigood aan uga dhul dhicin dhega la’aan iyo indho la’aan.

# 2929

Oo waa kuwa yidhaahda: Rabbigayow! Naga sii afooyinkayaga iyo ubadkayaga waxay indhaheenna ku farxaan[^28], oo nooga dhig kuwo ku dayasho san leh xagga kuwa iska jira (xumaha).

[^28]: Macnaha waa aan ku faraxno oo il qabowsanno sababta toosnidooda darteed iyo Alle ka cabsigooda.

# 2930

Kuwani waxaa lagu abaal marin dabaqyo sare (jannada gudaheeda)[^29] sabarkoodii dartiis, oo waxay kula kulmi dhexdeeda salaan iyo soo dhoweyn sare.

[^29]: Waa halka ugu sarreysa uguna fiican Jannada.

# 2931

Iyagoo ku dhex waaraya weligood, wanaagsanaa hoy iyo degmo ay ahaataa.

# 2932

Ku dheh; “Rabbigay dan idiinma galeen haddii aydaan barideen[^30]. Haatanse dhabtii waad beeniseen (Xaqa).Marka taa- si iyada ah (cadaabta) waxay ahaan doontaa mid idin heysata[^31].

[^30]: Codsigiinna in la idiin soo diro Rasuul.

[^31]: Way idinku lammanaan doontaa si joogto ah cadaabka.

# 2933

Taa Siin Miim[^1].

[^1]: Eeg sharaxa Suuradda 2: Aayadda1.

# 2934

Kuwakani waa Aayadaha Kitaabka (Qur’aanka) Cad.

# 2935

Waa intaasoo aad naftaada ku disho (murugo) inaysan rumayn (Xaqa) darteed.

# 2936

Haddii aan doonno, Waxaan kaga soo direynaa calaamo cirka, ay luqumahoodu u hogan lahaayeen[^2].

[^2]: Macnaha waxaa lagu qasbayaa inay rumeeyaan.

# 2937

Oo uga ma yimaado waano (Qur'aan) Raxmaanka isagoo cusub oo is daba jooga, bal waa ka jeesadaan.

# 2938

Marka waxay beeniyeen (Xaqa), sidaas darteed wararka waxay ku jees-jeesayeen baa u imaan doona.

# 2939

Miyeyna arkayn dhulka intee baan nooc kasta oo dhir wanaagsan ah sababnay inuu ka soo baxo?

# 2940

Waxaa arrinkani xaqiiq ku sugan calaa- mo, mase aha badankoodu kuwo rumeyn.

# 2941

Oo hubaal (Allaah) Rabbigaa xaqiiq waa Awood Badanaha, Naxariista Badan.

# 2942

Oo waa tii Rabbigaa uu u dhawaaqay Muuse (Isagoo leh): U tag dadkaa gar ma qaatayaasha ah.

# 2943

Qoladaa Fircoon, miyaanay iska jireyn (xumaha oo u hoggaansameyn Allaah)?

# 2944

(Muuse) wuxuu yidhi: Rabbiyow! Waxaan ka cabsan inay i beeniyaan,

# 2945

Oo ay cidhiidhyoonto laabteydu, oo cod kari waayo carrabkaygu. Ee dir la jirkay Haaruun (inuu i caawiyo).

# 2946

Oo waxay igu heystaan danbi (dil aan geystey ah), sidaas darteed waxaan ka cabsan inay i dilaan.

# 2947

(Alle) wuxuu yidhi: “Ma jirto! Ee la taga idinku Aayadahayaga. Hubaal; Annagaa idinla jirna oo idin maqleyna.

# 2948

Ee u taga Fircoon oo ku dhaha: “Hubaal innagu waxaanu nahay Rusuulka Rabbiga uunanka.

# 2949

Ee nagu dar hana raacaane ilmihii Israa’iil.

# 2950

(Fircoon) wuxuu yidhi: Ma waanaan kugu barbaarin dhexdayada adigoo ilmo yar ah? Oo aad nala joogin sannado badan ka mid ah cimrigaaga?

# 2951

Oo waxaad fashay falkaagii aad fashay (dishay nin). Oo waxaad adigu ka mid tahay abaal laawayaasha.

# 2952

Wuxuu yidhi: “Waan falay haddaba anigoo ka mid ah kuwaa aan wax garanayn.

# 2953

Markaas baan idinka cararay markaan idinka cabsaday, markaasuu Rabbigay I siiyey Nabinnimo (iyo Cilmi), oo iga dhigay mid ka mid ah Rususha.

# 2954

Oo taasi se ma nicmad baa aad iigu lib-sheegato, adigoo addoonsaday ilmihii Israa’iil?

# 2955

Fircoon wuxuu yidhi: Oo muxuu yahay Rabbiga uunanka?

# 2956

(Muuse) wuxuu yidhi: “Waa Rabbiga samooyinka iyo arlada iyo waxa u dhexeeya, haddii aad rumeyneysaan (idinkoo yaqiinsan).

# 2957

Fircoon wuxuu ku yidhi kuwii hareera joogay: Ma waydaan maqleyn?

# 2958

(Muuse) Wuxuu yidhi:(Allaah) waa Rabbigiin iyo Rabbiga aabbayaashiinnii hore.

# 2959

(Fircoon) wuxuu yidhi[^3]: Hubaal Rasuulkiinna la idiin soo diray jin baa haya.

[^3]: Isagoo si ay cadho badan ku jirto ula hadlaya dadkii goob joogga ahaa.

# 2960

(Muuse) wuxuu yidhi: Waa Rabbiga bariga iyo galbeedka iyo inta u dhexeysa, haddii aad wax garaneysaan.

# 2961

(Fircoon) wuxuu yidhi: Haddii aad yeelato ilaah kale aan aniga ahayn, Waxaan kaa mid dhigayaa kuwa xabbisan.

# 2962

(Muuse) wuxuu yidhi: “Ma xitaa haddii aan kuula imaado xujo cad?

# 2963

(Fircoon) wuxuu yidhi: Ee la imow, haddii aad run sheegi.

# 2964

Markaasuu (Muuse) tuuray ushiisii, mise waa mas muuqda.

# 2965

Oo wuxuu soo saaray gacantiisii mise, waa mid u cad kuwa eegaya.

# 2966

(Fircoon) wuxuu ku yidhi xildhibaannadii hareera joogay: Kanu xaqiiq waa saaxir xeel dheer.

# 2967

Ee raba inuu idiin kaga saaro dhulkiinna sixirkiisa, ee maxaad ku talineysaan?

# 2968

Waxay yidhaahdeen: Dib u dhig isaga iyo walaalkiba (xaalkooda in yar) oo u dir magaalooyinka kuwo soo kulmiya[^4].

[^4]: Kuwa soo keena saaxiriin oo soo qora ciidammo badan si looga joojiyo ilmihii Israa’iil inay ka tagaan oo ka baxaan halkaasi.

# 2969

Inay kuu keenaan saaxir kasta oo xeel dheer.

# 2970

Markaas baa sixiroolayaashii la isugu soo wada kulmiyey madal maalin la yaqaan

# 2971

Oo waxaa lagu yidhi dadkii: Ma soo kulmeysaan wada jir idinkoo dhammi?

# 2972

Inaan raacno sixiroolayasha hadday adkaadaan.

# 2973

Oo markii sixiroolayaashii ay yimaadeen, waxay ku yidhaahdeen Fircoon: “Ma leennahay abaalgud haddii aan annagu adkaanno?

# 2974

(Fircoon) wuxuu yidhi: Haah, oo idinku markaas waxaad ka mid ahaaneysaan kuwa ii dhow.

# 2975

Muuse wuxuu ku yidhi: Tuura waxaad idinku tuuraysaan.

# 2976

Markaas bay tuureen xargahoodii iyo ulahoodii; oo yidhaahdeen: “Waa nagu sharafta Fircoone, annagaa adkaan".

# 2977

Markaas buu tuuray Muuse ushiisii, mise waxay guratay oo liqliqday waxay been maleegeen.

# 2978

Oo sixiroolayaashii dhulka la dhaceen sujuud.

# 2979

Waxay yidhaahdeen: Waxaynu rumeysannahay Rabbiga uunanka.

# 2980

Rabbiga Muuse iyo Haaruun.

# 2981

(Fircoon) wuxuu yidhi: Ma waxaad rumayseen ka hor intii aan idiin idmin; xaqiiq isagu waa kan idiinku weyn ee idin baray sixirka, ee waad ogaan dontaan, waxaan u goyn gacmahiinna iyo lugahiinna isdhaaf oo waan idin daldali dhammaan.

# 2982

Waxay yidhaahdeen: Dhib ma laha; Annagu Xagga Rabigayo baan u noqon.

# 2983

Waxaanu rajayneynaa inuu Rabbigayo noo dhaafo gefefkayaga, inaanu nahay kuwa u hor rumeeeyey (Xaqa).

# 2984

Oo waxaanu u waxyoonnay Muuse Annagoo leh: “La bax Addoomahayga idinkoo ku baxaya guuro habeennimo, hubaal waa la idiin soo raaciye.

# 2985

Markaasuu Fircoon u diray magaaloo- yinka kuwo soo kulmiya (askartiisa).

# 2986

(Isagoo leh) kuwani wax koox yar,

# 2987

Wayna na cadho geliyeen;

# 2988

Oo waxaanu innagu dhammaan nahay kuwo had iyo jeer digtoon.

# 2989

Markaasaan ka saarnay beero iyo ilo.

# 2990

Iyo maaliyad iyo meeqaan wanaagsan.

# 2991

Waxaana dhaxalsiinnay Ilmahii Israa’iil.

# 2992

Markaas bay ka soo daba baxeen goor qorrax soo bax ah.

# 2993

Markii ay labadii ciidan isu muuqdeen, Waxay yidhaahdeen asxaabtii Muuse: “Waa nala haleelay”.

# 2994

(Muuse) wuxuu yidhi: Ma jirto. Waxaa ila jira Rabbigay, wuxuu i tusi jid aan ka baxo.

# 2995

Markaas baan u waxyoonnay Muuse (Annagoo leh): Ku dhufo badda ushaada. Markaas bay kala dhanbalantay, oo qayb walba waxay noqotay sida buur weyn.

# 2996

Oo Waan ku soo dhoweynay, halkaa kuwii kale (qoladii Fircoon).

# 2997

Oo Waxaanu badbaadinnay Muuse iyo intii la jirtay oo dhan.

# 2998

Kaddib waxaan qarqinnay kuwii kale.

# 2999

Waxaa arrinkani xaqiiq ku sugan calaa- mo, mase aha badankoodu kuwo rumeyn.

# 3000

Oo hubaal, Rabbigaa waa Isaga Adkaadaha, Naxariista badan.

# 3001

Oo u akhri qisadii Ibraahiim.

# 3002

Waa tii uu ku yidhi aabbihi iyo dadkiisii: “Maxaad caabuddaan?

# 3003

Waxay yidhaahdeen: Waxaan caa- budnaa sanammo, oo ag yuruursannaa.

# 3004

(Ibraahiim) wuxuu yidhi: Oo miyey idin maqlaan marka aad baridaan.?

# 3005

Waxse ma idin tari karaan ama idin yeeli karaan?

# 3006

Waxay yidhaahdeen: Mayee, waxaan ka soo gaarnay aabbayaashayadii hore oo sidaas falaya.

# 3007

(Ibraahiim) wuxuu yidhi: Ma u jeeddaan waxa aad soo caabudeyseen -

# 3008

“Idinka iyo aabbayaashiinnii horeba?-

# 3009

Hubaal waa cadowgay oo col baan nahay, mase aha (sidaa) Rabbiga uunanka[^5].

[^5]: Waayo dadkaasi waxay caabudayeen sannamo la jirka Allaah, marka wuxuu u sheegay inuu barii ka yahay dhammaan waxa ay caabudaan marka laga soo reebo Allaah, Rabbiga uunanka.

# 3010

“Ee i abuuray, ee ah Kan i hanuunsha.

# 3011

‘Oo Waa Isaga Kan I quudiya oo i waraabsha.

# 3012

Markaan bukoodona, Isaga baa I bogsiya.

# 3013

Oo waa Isaga Kan i dhinsiin, haddana ii soo nooleyn (mar kale);

# 3014

Ee ah Kan aan rajeeyo inuu ii dhaafo gefkayga Maalinta Abaal marinta.

# 3015

Rabbiyow! I sii cilmi badan (iyo fahmo), oo i haleeshii kuwa wanaagsan.

# 3016

Oo ii yeel xus fiican facyada dambe dhexdooda.

# 3017

Oo iga mid yeel dhaxlayaasha Jannada barwaaqada ah.

# 3018

Oo u dambi dhaaf Aabbahay, hubaal wuxuu ka mid yahay kuwaa lunsan.

# 3019

Oo ha i dulleyn Maalinta la soo bixin (dhimasho kaddib).

# 3020

Maalinta aysan wax tareyn maal iyo ilmo midna.

# 3021

Mid maahe ula yimaada Allaah qalbi ka fayow[^6] ( shirki, shaki, xumaan, iwm).

[^6]: Qalbi ka fayow shirki, gaalnimo, munaafiqnimo,shaki, isla weyni, is cjabin, xasad, xin, xumaato, khiyaano, iwm.

# 3022

Oo Jannada waxaa loo soo dhoweyn kuwa iska jira (xumaha).

# 3023

Oo Naarta loo muujin kuwa habowsan.

# 3024

Oo waxaa lagu odhan: Meeye waxaad caabudi jirteen?

# 3025

Allaah sokadi? Miyey idiin gargaari karaan,mase u gargaari karaan nafahooda?

# 3026

Markaas baa waxaa loogu tuuri wejiweji (Naarta) - iyaga iyo kuwa habowsanba.

# 3027

Iyo askartii ibliis oo dhan.

# 3028

Waxay odhan iyagoo ku murmaya dhexdeeda (Naarta),

# 3029

Tallaahi, waxaanu ahayn kuwo sugan habow aad u muuqda.

# 3030

Markaan idin la sinnay Rabbiga uunanka.

# 3031

Oo cidna nama aysan lumin aan ahayn dambiilayaasha (madaxda xun, wadaadda- da xun, faaliyaasha, saaxiibbada xun, iwm).

# 3032

Haatan ma lihin wax garab na siiya.

# 3033

Iyo saaxiib run ah midna.

# 3034

(Hahe!) Haddii na la siin lahaa hal fursad si aan ugu laabanno (dunidii) waxaan ka mid ahaan lahayn mu’-miniinta[^7].

[^7]: Dhammaadka haddalka ka go’an waa la iska qiyaasi karaa oo waxaa weeye waxaynu fali lahayn sidaa ama sidaasi.

# 3035

Waxaa arrinkani xaqiiq ku sugan calaa- mo, mase aha badankood kuwo rumayn.

# 3036

Oo hubaal, Rabbigaa waa Isaga Adkaadaha, Naxariista Badan.

# 3037

Dadkii Nuux waxay beeniyeen Rusushii.

# 3038

Waa tii uu walaalkood Nuux ku yidhi: “Miyeydaan ka dhawrsaneyn (shirkiga)?

# 3039

Hubaal anigu waxaan idiin ahay Rasuul aamin ah.

# 3040

Ee iska jira (ciqaabka) Ilaahay oo I adeeca.

# 3041

“Oo idinkuma weydiisto wax abaalgud ah (fidinta Diinta Ilaahay), abaal gudkeyga waxaan ka sugaa oo keliya xagga Rabbiga uunanka.

# 3042

Ee iska jira (ciqaabka) Ilaahay oo i adeeca.

# 3043

Waxay yidhaahdeen: Ma adiga baan ku rumaynsannaa iyagoo kuwii u liitay (dadka) ay ku raaceen?

# 3044

Wuxuu yidhi: Oo maxaan ka ogahay waxa ay falaan?

# 3045

“Xisaabtoodu waxaa leh oo keliya Rabbigay, haddii aad garanaysaan.

# 3046

Oo anigu ma eryayo mu’miniinta.

# 3047

Oo ma ahi anigu waxaan ahayn dige cad.

# 3048

Waxay yidhaahdeen: Haddii aad joojin oo aadan ka harin (baaqaagan) Nuuxow! Waxaad hubaal ka mid noqon kuwa la dhagaxyeeyo (ilaa ay ka dhintaan).

# 3049

(Nuux) wuxuu yidhi: Rabbiyow! Dadkaygii waa ay i beeniyeen.

# 3050

Ee noo kala garsoor aniga iyo iyaga garsoor (xaq ah), oo i badbaadi aniga iyo kuwa ila jira ee mu'miniinta ah.

# 3051

Markaasaan badbaadinnay isaga iyo intii kula jirtayba Doonidii buuxday.

# 3052

Oo waxaan qarqinnay intaas kaddib kuwii haray (gaaladii).

# 3053

Arrinkani waxaa xaqiiq ku sugan calaa-mo, mase aha badankoodu kuwo rumeyn.

# 3054

Oo hubaal, Rabbigaa, waa Isaga Adkaadaha, Naxariista Badan.

# 3055

Caad waxay beeniyeen Rusushii.

# 3056

Waa tii uu walaalkood Huud ku yidhi: “Ma waydaan ka joogeyn (xumaha)?.

# 3057

Hubaal, Waxaan idiin ahay Rasuul Aamin ah.

# 3058

Ee iska jira (ciqaabka) Ilaahay oo i adeeca.

# 3059

“Idinkuma weydiisto wax abaalgud ah ( Dhambaalka Ilaahay), abaalgudkeyga waxaan ka sugaa oo keliya xagga Rabbiga uunanka.

# 3060

Ma waxaad ka dhistaan taag waliba taallo[^8]? Macno daranaa waxaas aad fashaan.

[^8]: Taallo ama wax muujinaya maalka iyo awooddooda. Waxay ka dhisi jireen dhismooyin dhaadheer agagaarka waddooyinka.

# 3061

Oo sameysataan dhismooyin adag bal inaad waartaan.

# 3062

Oo markaad soo qabaneysaan (qof) waxaad u soo qabataan si daran?

# 3063

“Ee iska jira (ciqaabka) Ilaahay oo i adeeca.

# 3064

Oo dhowra (Amarrada) Kan idin siiyey (waxyaalaha wanaagsan) aad ogtihiin.

# 3065

Idin siiyey xoolo tiro badan iyo wiilal.

# 3066

Iyo beero tanaad ah iyo ilo.

# 3067

Hubaal waxaan idiinka cabsi qabaa (oo digayaa) cadaab Maalin murugo weyn.

# 3068

Waxay yidhaahdeen: Waa isugu kaaya mid haddii aad na wacdido ama aad ka mid ahaan kuwa dadka wacdiya.

# 3069

Kanu ma aha waxaan aheyn caadadii dadkii hore (ee laga tagay).

# 3070

Oo ma nihin kuwo la cadaabayo.

# 3071

Wayna beeniyeen, markaasaan halaagnay. Arrinkani waxaa xaqiiq ku sugan calaamo, mase aha badankoodu kuwo rumayn.

# 3072

Oo hubaal, Rabbigaa, waa Isaga Adkaadaha, Naxariista Badan.

# 3073

Thamuud waxay beenisay Rusushii.

# 3074

Waa tii uu walaalkood Saalix ku yidhi: “Miyeydaan ka joogeyn (xumaha)?

# 3075

Waxaan anigu idiin ahay Rasuul Aamin ah.

# 3076

Ee iska jira (ciqaabka) Ilaahay oo i adeeca.

# 3077

Idinkuma weydiisto wax abaal gud ah (Dhambaalka Ilaahay), abaalgudkeygu waxaan ka sugayaa oo keliya xagga (Ilaahay) Rabbiga uunanka.

# 3078

Ma waxaa la idiinkaga tagayaa idinkoo nabad ah waxa halkaan ah ?

# 3079

Ku sugan beero iyo ilo.

# 3080

Iyo beero iyo geedo timir fiiddeedu bisayl tahay.

# 3081

Oo waxaad ka qodataan guryo buuraha idinkoo isla weyn.

# 3082

Ee iska jira (ciqaabka) Ilaahay oo i adeeca.

# 3083

Oo ha adeecina amarka xad gudbayaasha.

# 3084

Ee ku fala fasahaad arlada oo aan wax hagaajin.

# 3085

Waxay yidhaahdeen: Waxaad tahay oo keliya mid ka mid ah kuwa sixran.

# 3086

Oo ma ahid waxaan ahayn qof nala mid ah. Ee noo keen calaamo haddii aad run sheegayso.

# 3087

(Saalix) wuxuu yidhi: Tani waa Hal[^9]; waxay u leedahay xaq inay cabto (biyo) maalin, idinkuna waxaad u leedihin xaq inaad cabtaan (biyo) maalin la yaqaan.

[^9]: Hal Mucjiso ahaan loogu soo diray Calaamo ahaan ka timid xagga Ilaahay.

# 3088

Oo ha ku taabannina wax xumaan (dhib) ah, yeysan idin qabane cadaab Maalin murugo weyn.

# 3089

Waase dileen, markaasay ka shallaayeen.

# 3090

Markaasaa waxaa qabtay cadaab. Arrinkani waxaa xaqiiq ku sugan calaamo, mase aha badankoodu kuwo rumayn.

# 3091

Oo hubaal, Rabbigaa, waa Isaga Adkaadaha, Naxariista Badan.

# 3092

Dadkii Luud waxay beeniyeen Rusushii.

# 3093

Waa tii uu walaalkood Luud ku yidhi: “Ma waydaan ka joogeyn (xumaha)?

# 3094

Hubaal waxaan anigu idiin ahay Rasuul aamin ah.

# 3095

Ee iska jira (ciqaabka) Ilaahay oo i adeeca.

# 3096

Idinkuma weydiisto wax abaalgud ah (Dhambaalka Ilaahay), abaalgudkeyga waxaan ka sugaa oo keliya xagga Rabbiga uunanka.

# 3097

Ma waxaad u tagtaan (galmootaan) labka oo aad kaga soocmaysaan arrinkaas Uunanka[^10].

[^10]: Miyey jiraan wax ka mid uunanka Ilaahay aan idinka ahayn oo fala falkaa xun oo ah fal aan caadi ahayn?

# 3098

Oo aad ka tagtaan waxa uu Rabbigiin idiin abuuray oo afooyinkiinna ah? Mayee, waxaad tihiin dad xadgudba.

# 3099

Waxay yidhaahdeen: Haddii aadan joojin Luudow (baaqaagan)! Waxaad ka mid noqon kuwa debedda loo saaro.

# 3100

(Luud) wuxuu yidhi: Hubaal anigu waxaan ka mid ahay kuwa diiddan ee neceb camalkiinna (xun).

# 3101

Rabbiyow! iga badbaadi aniga iyo Ehelkaygaba waxa ay falaan.

# 3102

Markaas baan badbaadinnay isaga iyo ehelkiisiiba, dhammaan.

# 3103

Habar duqowday ma ahee[^11] ka mid aheyd kuwaasi ku haray gadaal (cadaabta).

[^11]: Xaaskii Luud, taasoo kaalmeyn jirtey dadkeeda xun.

# 3104

Markaasaan waxaan baabbi’innay intii kale.

# 3105

Oo Waxaanu ku soo daadinnay roob (dhagxaan naar ah). Xumaa roobka kuwa loo digay.

# 3106

Arrinkani waxaa xaqiiq ku sugan calaa- mo, mase aha badankoodu kuwo rumayn.

# 3107

Oo hubaal, Rabbigaa waa isaga Adkaadaha, Naxariista Badan.

# 3108

Reer Hawdkii (dadkii Madyan) waxay beeniyeen Rusushii.

# 3109

Waa tii uu Shucayb ku yidhi: “Ma waydaan ka joogeyn (Xumaha)?.

# 3110

Hubaal, waxaan anigu idiin ahay Rasuul aamin ah.

# 3111

“Ee iska jira (ciqaabka) Ilaahay oo I adeeca.

# 3112

Idinkuma weydiisto wax abaalgud ah (Dhambaalka Ilaahay), abaalgudkeyga waxaan ka sugaa oo keliya xagga (Ilaahay) Rabbiga uunanka.

# 3113

Bixiya beeg dhan oo ha ka mid noqonnina kuwa wax ka dhima.

# 3114

Oo wax ku miisaama Miisaan toosan.

# 3115

Oo ha ka dhimina dadka waxyaala- hooda ay xaq u leeyihiin, oo ha ku bi'innina (hallaynina) arlada ku falid fasahaad.

# 3116

Oo iska jira (ciqaabka) Kan idin abuuray idinka iyo uunankii horeba.

# 3117

Waxay yidhaahdeen: Waxaad tahay oo keliya mid ka mid ah kuwa sixran[^12].

[^12]: Waa haddii loo akhriyo “ minal mussaxariin” waxaa sidoo kale loo akhiryaa akhrin kale “ minal mussaxiriin” markaas mancaha waa kuwa wax sixra.

# 3118

Oo ma ahid waxaan ahayn qof nala mid ah, oo waxaanu malaynaynaa inaad ka mid tahay beenlowyada.

# 3119

Ee nagu soo rid jab samada ah haddii aad run sheegi.

# 3120

Wuxuu yidhi: Rabbigay baa Ogsoon waxa aad fashaan.

# 3121

Wayse beeniyeen, markaasaa cadaab maalintii harka (daruur madow) qabatay, hubaal waxay aheyd cadaab Maalin aad u murugo weyn.

# 3122

Arrinkani waxaa xaqiiq ku sugan calaa- mo, mase aha badankoodu kuwo rumayn.

# 3123

Oo hubaal, Rabbigaa waa Isaga Adkaadaha, Naxariista Badan.

# 3124

Oo hubaal, (Qur’aan)kani waa waxyi ka yimid xagga Rabbiga uunanka.

# 3125

Ruuxa aaminka ah (Jabriil) baa la soo degey (oo ku shubay) .

# 3126

Qalbigaaga (Nabi Muxammadow) si aad uga mid noqoto Digayaasha.

# 3127

Isago af Carabi faseex ah.

# 3128

Oo hubaal isla midkani xaqiiq wuxuu ku yaal Kutubtii dadkii hore.

# 3129

Miyeyna calaamo u ahayn inay culimidii Banii Israa'iil ogaayeen?

# 3130

Oo haddii aan u soo waxyoon laheyn (Qur’aankani) cajamiga midkood[^13].

[^13]: Macnaha waa aan ku soo dejin lahayn Qur’aanka cid kale aan Carab ahayn, ama si fiican u aqoon afka Carabiga oo aan faseex ahayn.

# 3131

Oo uu ku dul akhriyi lahaa, ma ay rumeeyeen waxa ku soo arooray[^14].

[^14]: Mucjiso ahaan xagga Ilaahay.

# 3132

Sidaas baan u galnay quluubta Dambiilayaasha.

# 3133

Ma ay rumaynayaan jeer ay arkaan cadaabka xanuunka badan.

# 3134

Oo ugu imaan si kedis ah, iyagoo aan fileyn.

# 3135

Markaas bay waxay odhan: Ma nala siinayaa fursad (aan ku rumeyno)?

# 3136

Ee ma cadaabtayada bay degdegsan?

# 3137

Ee ka warran, haddii aan u deyno inay raaxeystaan sanooyin.

# 3138

Markaas uu u yimaado ciqaabka loogu gooddiyo.

# 3139

Maxay bal u tari Waxa loogu raaxeeynayey?

# 3140

Oo ma jirto magaalo aan halaagno Annagoon marka hore u dirin Digayaal.

# 3141

Si loo waaniyo, oo ma nihin kuwo ku gardarrooda (dadka).

# 3142

Oo Shaydaammada ma ayan keenin[^15] (Qur’aankan).

[^15]: Sida ay yidhaahdaan gaalada, balse waxaa keenay malag Jabriil. Ruuxa aaminka ah.

# 3143

Oo kuma habboona, oo ma leh awood inay isagoo kale keenaan.

# 3144

Hubaal, waa kuwo xaqiiq laga fogeeyey inay maqalaan isaga[^16].

[^16]: Sida lagu xusay Suuradda 72: Aayadda 9.

# 3145

Ee ha la baryin ilaah kale la jirka Allaah yaadan ka mid noqone kuwa la cadaabayo.

# 3146

Oo u dig xigtadaada kuu sii dhow.

# 3147

Oo u raarici garabkaaga ciddii ku raacda ee ka mid ah mu’miiinta.

# 3148

Haddayse ku caasiyaan markaa dheh: Anigu shaqo kuma lihi waxa aad fashaan.

# 3149

Oo isku hallee Adkaadaha, Naxariista Badan,

# 3150

Kan ku arka marka aad kaceyso[^17].

[^17]: Markaad ka soo kacdo gogoshaada habeenkii si aad u tukato salaatu leyl adigoo keligaa ah.

# 3151

Iyo gad-gaddoonkaaga dhexdood[^18] kuwaa u sujuuda (Allaah).

[^18]: Adigoo ku dhex jira kuwaasi kula tukada jameeco ahaanta.

# 3152

Hubaal, (Allaah) waa wax kasta Maqlaha, wax kasta Ogsoon.

# 3153

Ma idiin sheegaa (dadow) kan ay ku soo degaan shaydaammada?

# 3154

Waxay ku soo degaan beenaale kasta, dambiile ah.

# 3155

Waxay dhigtaan dhegaha[^19], oo badankoodu waa beenlawyo.

[^19]: Tani waxay ahayd ka hor inta aan arrinkaa laga mamnuucin shayaadiinta oo laga hor joogsan, sida ku soo aroortay Suuradda 72: Aayadaha 8-9.

# 3156

Oo ma xagga gabyaayada, kuwaa habowsan baa raaca.

# 3157

Miyaadan arag inay dhex wareegaan iyagoo wareersan tog waliba?

# 3158

Iyo inay yidhaahdaan waxaysan falayn[^20].

[^20]: Waxaa loola jeedaa in gabyaayada qaarkood iska tiriyaan gabayga iyagoo aan ugala jeedin khayr fidin, aan lahayn wax mowqif cad ah, iyagoo ku hadla been iyagoo aan wax kala saarin, wax iska ammaana ama caaya iyagoo uun raacaya hawadooda iyo danahooda.

# 3159

Marka laga reebo kuwa (Xaqa) rumeysan oo samaha fala, oo xusa Allaah in badan, oo difaaca nafahooda kaddib marka lagu gardarrooday[^21]. Oo kuwa fala dulmiga (shirkiga iyo macaasida) way ogaan doonaan rogmasho noocee ah bay rogmi doonaan[^22]?

[^21]: Ee ugu jawaaba gabay ahaan wax sheegga gabyaayada cadowga.

[^22]: Nabigu s.c.w. wuxuu yidhi: In laabta midkiin malax ka buuxsanto baa ka fiican inuu ka buuxsamo gabay.” Waa gabayada xun aan qiimaha lahayn.

# 3160

Daa Siin[^1]
Kuwaanu waa Aayadaha Qur'aanka iyo Kitaab iska cad.

[^1]: Eeg sharaxa Suuradda 2: Aayadda 1.

# 3161

Hanuun u ah iyo bishaaro mu’miniinta.

# 3162

Kuwa u ooga salaadda si wanaagsan oo bixiya Sakada, oo iyagu ah kuwo Aakhiro yaqiinsan.

# 3163

Ma xagga kuwa aan rumeysneyn Aakhirada, waxaan hubaal u qurxinnay acmaashooda (xun), waana ay ku jaha wareersan yihiin habowgooda.

# 3164

Kuwaanu waa kuwa mudan cadaab xun (adduunkan). Oo Aakhirada iyaga uun baa ugu khasaare badan.

# 3165

Oo adiga (Rasuul Allow) wuxuu xaqiiq kaaga yimaadaa Qur'aankan xagga Midka ah Xakiimka, wax kasta Ogsoon (Allaah).

# 3166

Oo (xus) markii uu Muuse ku yidhi ehelkiisii: “Waxaan arkaa dab, Waxaan idiinka keeni war ama waxaan idiinka keeni dhimbilo dab ah si aad u diirsataan.

# 3167

Markiise uu yimid, cod baa dhawaaqay leh: “Waa la barakeeyey waxa dabka agti ah iyo waxa hareera jooga, oo xurmo waxaa leh oo hufan Allaah, Rabbiga uunanka.

# 3168

“Muusow! Waa Aniga Allaah, Awood Badanaha, Xikmadda Badan.

# 3169

“Ee tuur ushaada; markiise uu arkay iyadoo dhaq-dhaqaaqaysa sidii abeeso, buu dib isu rogay oo carar is dhigay, dib umuu jaleecin. Muusow! Ha cabsan, kuma cabsadaan agtayda Rusushuye.

# 3170

Mid gef geysta maahee markaas taa beddelkeed wanaag fala xumaantii kaddib, markaa Anigu waxaan ahay Dambi Dhaaf Badane, Naxariis Badan.

# 3171

Oo geli gacantaada goshaada, waxay soo bixi durbaba caddaan cudur la’aan. (kuwakani waa) qaar ka mid ah sagaalka calaamadood (aad ula tegi doonto) Fircoon iyo dadkiisa, waa dad caasiyaal ah.

# 3172

Markiise Aayadahayaga cad ay u yimaadeen, waxay yidhaahdeen: Kani waa sixir iska cad.

# 3173

Oo waa dafireen Aayadahaa dulmi iyo kibir darti, inkastoo ay nafahoodu yaqiinsadeen. Ee fiiri sida ay aheyd cidhibta mufsidiinta.

# 3174

Oo xaqiiq waxaanu cilmi siinnay Daawuud iyo Sulaymaan, oo waxay labduba yidhaahdeen: Ammaan idilkeed iyo mahadba waxaa leh Allaah, kan naga kor mariyey in badan oo ka mid ah addoomahiisa mu'miniinta ah.

# 3175

Oo wuxuu dhaxlay Sulaymaan (aqoontii iyo xikmaddii) Daawuud. Oo wuxuu yidhi: Dadow! Waxaa nala baray hadalka shimbiraha, oo waxaa wax nalaga siiyey wax walba[^2]. Hubaal kani waa Fadli (Ilaahay baxsho) oo iska cad.

[^2]: Nabi Sulaymaan c.s. waxaa la siiyey Nabinnimada iyo Boqortooyada kaddib aabbihi Nabi Daawuud c.s.

# 3176

Oo askartiisii oo jin, dad iyo shimbiraba leh waa loo soo kulmiyey Sulaymaan iyagoo loo abuubalay kooxo ahaan.

# 3177

ilaa, markay yimaadeen toggii Quraanyada, Quraanyo baa waxay tidhi: “Quraanyoy! Gala guryihiinna si ayan idiin jajabin Sulaymaan iyo askartiisa iyagoo aan dareemayn.

# 3178

Markaasuu muusooday, isagoo ku qosli hadalkeeda, oo yidhi: Rabbiyow[^3]! I waafaji inaan ku shukriyo Nicmaddaada aad ugu nicmaysay aniga iyo waalidkayba iyo inaan sama falo aad ka raalli tahay, oo igu dhex geli Naxariistaada addoomahaaga kuwa wanaagsan[^4].

[^3]: Erey ahaan macnaha waxaa weeye igu dhex kulmi oo faafi quwad iyo awood aad u sarreysa ee I sahasha adeeciddaada iyo gudashada cibaadada.

[^4]: Macnaha sidoo kale wuxuu noqon karaa: “ oo I geli la jirka addoomahaaga wanaagsan (jannada) lagu waaro.

# 3179

Oo wuxuu kormeeray shimbirihii, markaasuu yidhi: Maxaa dhacay oo aan u arki la'ahay hud-hudkii[^5], mise ma wuxuu ka mid yahay kuwa maqan?

[^5]: Hud-hud gaar ah oo heer sare ah ka mid ah shimbiraha.

# 3180

Waxaan ciqaabi ciqaab daran ama waan gowrici ama wuxuu ii keeni xujo cad.

# 3181

Mase maqnaan muddo dheer, (oo wuxuu joogsaday meel aan fogeyn) oo yidhi: Waxaan soo koobay (ogaalka wax) aad koobin oo waxaan kaaga keenay Saba[^6] war la hubo.

[^6]: Saba’ waa magaca boqortooyo jirtay waa’ hore.

# 3182

Hubaal waxaan helay haweeney[^7] xukumeysa, oo la siiyey wax walba (oo mulki adduun ah)[^8], oo waxay leedahay Carshi aad u Weyn.

[^7]: Balqiis (ama Makeda) waxay ka talineysey Saba’ waagii Sulaymaan.

[^8]: Sida maal, beero badan, macaadinta arlada, iwm.

# 3183

Waxaan helay iyada iyo dadkeeda oo u sujuudaya qorraxda halkii Allaah, oo shaydaan wuxuu u qurxiyey camalladooda, oo ka duway Jidka (Toosan), marka ma ay hanuunsana.

# 3184

May u sujuudaan Allaah ee soo bixiya waxa ku qarsoon samooyinka iyo arlada oo Ogsoon waxa aad qarisaan, iyo waxa aad muujisaanba.

# 3185

Allaah, ma jiro Ilaah ( Xaq ah) aan Isaga ahayn, waa Rabbiga Carshiga Weyn.

# 3186

(Sulaymaan) wuxuu yidhi: Waanu eegi inaad run sheegi ama inaad ka mid tahay beenlowyada.

# 3187

Qaad warqaddaydaan oo u dhiib, oo ka soo laabo, oo fiiri waxay (jawaab) soo celiyaan”.

# 3188

Waxay tidhi: Mudanayaal! Waxaa la iigu dhiibay halkaan waraaq sharaf leh.

# 3189

Waxaa soo diray Sulaymaan, (waxaana ku yaal): Bismillaahir Raxmaanir Raxiim.

# 3190

Ha iska kay weyneynina oo ii imaada idinkoo hoggaansan oo Muslimiin ah.

# 3191

Waxay tidhi: Mudanayaal! Iga siiya talo arrinkaygaan. Anigu ma gooyo talo jeer aad goob joog tihiin[^9].

[^9]: Inaad ila joogtaan maahee golaha wada tashiga (baarlamaanka), oo aad oggolaansho cad i siisaan.

# 3192

Waxay yidhaahdeen: Waxaanu nahay kuwo xoog leh oo dagaal aqoon daran leh iyo geesinnimo, amarkase adigaa leh; ee ka fiirso waxa aad amreyso.

# 3193

Waxay tidhi: Hubaal! Boqorradu, markay (ku) galaan magaalo (xoog) waa kharribaan, oo ka yeelaan ehelkeeda sharafta leh kuwa hoos ah. Oo Sidaas bay falaan.

# 3194

Waxaanse u diri hadiyad oo sugi waxa ay (jawaab) la soo noqdaan ergaydu.

# 3195

Markiise (ergaygii oo sida hadiyadda) u yimid Sulaymaan, wuxuu yidhi: Ma waxaad Iigu deeqeysaan maal? Waxa se uu I siiyey Allaah baa ka khayr badan waxa uu idin siiyey. Bal waxaad ku faraxsan tihiin hadiyaddiinna.

# 3196

U celi iyaga, waxaan xaqiiq ula imaan ciidammo aysan awood u lahayn inay ka hor tagaan, oo waxaanu ka saari halkaa iyagoo dullaysan oo ku jira xaalad liidasho (haddayan u hoggaansamin Alle Keliya, oo joojin cibaadada qeyrki).

# 3197

(Sulaymaan) wuxuu yidhi: Mudanayaal! Kiinnee baa ii keeni carshigeeda ka hor inta aanay ii imaan iyagoo hoggaansan?”

# 3198

Cifriit ka mid ah jinka baa wuxuu yidhi: Aniga baa kuu keenaya ka hor inta aad ka kicin golahaaga, oo xaqiiq waxaan anigu ahay mid xoog u leh oo aamin ah.

# 3199

Mid haystay cilmi Kitaabka ah[^10] wuxuu yidhi: Aniga baa kuugu keenaya il biriqsi gudaheed. Oo markii uu (Sulaymaan) arkay isagoo barbarkiisa yaal (carshigeedii), wuxuu yidhi: Kani waa fadliga Rabbigay - si uu ii imtixaano inaan mahad naqo ama aan abaal dhaco. Oo mid kastoo mahad naqa wuxuu u mahad naqaa naftiisa, oo mid kastoo abaal dhaca, hubaal Rabbigay waa mid kaaftoon, sharaf Badan.

[^10]: Waxaa loola jeedaa Kitaab halkan Kitaabkii la soo dejiyey ka hor Sulaymaan oo ah Towraadda iyo Zabuurka.

# 3200

(Sulaymaan) wuxuu yidhi: Dooriya carshigeeda si aan u aragno bal inay garato,mise inay noqoto mid aan garanayn.

# 3201

Oo markay timid baa waxaa lagu yidhi: Ma sidan baa Carshigaagu?. Waxay tidhi: Waxaadba mooddaa isagii. (Sulaymaan wuxuu yidhi): Oo waxaa nala siiyey cilmi horteed, oo waxaanu nahay Muslimiin.

# 3202

Oo waxay caabudeysey Allaah sokadi baa ka jeediyey (Xaqa), waxayna ka mid aheyd qolo gaalo ah[^11].

[^11]: Balqiis waxay ku ogaatay Nabinnimada Sulaymaan ka hor inta aan la keenin carshigeeda xagga Falastiin soo celintii dib loogu soo celiyey hadiyaddii ay dirtay.

# 3203

Waxaa lagu yidhi: Gal Daarta[^12], markay aragtay, waxay moodday biyo dhig badan, markaas bay xaydatay oo labadeedii kub muuqdeen; Sulaymaan wuxuu yidhi: Waa sar salaax sugan oo quraarad ah. Waxay tidhi “Rabbiyow! Anigu waxaan dulmiyey naftayda, haddase waxaan la jirka Sulaymaan u Islaamay Allaah darti, Rabbiga uunanka oo dhan.

[^12]: Daartaa waxay ahayd mid loo malaasay si qurux badan, aad u salaaxan,marmarkee- du ka sameysan yahay muraayado layska arko, hoostiisana waxaa sii ahaa biyo badan oo socda, iyo kalluun, iwm.

# 3204

Oo xaqiiq waxaan u dirnay Thamuud walaalkood Saalix, wuxuu yidhi: Caabuda Allaah (Keliya). Mise waxay noqdeen labo kooxood (gaalo iyo mu’miniin) doodaya[^13].

[^13]: Nabi Saalix c.s iyo qolodiisii.

# 3205

(Saalix) wuxuu yidhi: “Dadkaygiyow! Maxaad u doontaan in la idiin soo dedjiyo xumaan (cadaab) ka hor samaanta[^14] (Naxariis Ilaahay)? Maxaad uga dalbi weydeen Dambi Dhaaf Ilaahay, bal inuu idiin naxariisto?

[^14]: Iyagoo kula dooday Saalix inuu u keeno cadaabka uu ugu gooddiyey, halkii ay dalbi lahaayeen Naxariis xagga Ilaahay.

# 3206

Waxay yidhahdeen: Waan ku shareysan- nay adiga iyo kuwa kula jiraba. Wuxuu yidhi: "Waxa idinku dhaca (khayr ama shar) waa Qaddarka Ilaahay[^15]; bal waxaad tihiin dad lagu imtaxaanayo (khayr iyo sharba).”

[^15]: Inuu idin fidmeeyo Shaydaan.

# 3207

Oo waxaa jiray magaalada sagaal nin (oo ah wiilashii madaxdoodii)[^16], oo ku fala fasahaad arlada[^17], oo aan wax hagaajin.

[^16]: Mufasiriinta qaarkood waxay yidhaahdeen waxaa loola jeedaa magaalada halkan magaaladii qolodii Thamuud, waana magaaladii Al-Xijir – dhadhaab.

[^17]: Oo ahaa madaxdoodii iyo wiilasha ay dhaleen oo diinta colaadinayey.

# 3208

Waxay yidhaahdeen: Isku dhaarsada Allaah inaan ku qaadno weerar kedo ah (Saalix) iyo ehelkiisaba goor habeen ah, markaas waxaan ku odhan xigtadiisa dhow[^18]: Maa aanu joogin meesha uu ku halaagsamay ehelkiisu, oo run baynu sheegi.

[^18]: Midka ay saaran tahay inuu fuliyo dardaarankiisa, oo leh diyadiisa.

# 3209

Oo waxay tabeeyeen tab, oo Annaguna waxaanu tabeennay tab, iyagoo aan dareemayn.

# 3210

Ee fiiri sida ay aheyd cidhibtii tabtooda inaan baabbi’innay iyaga iyo dadkoodii oo dhan.

# 3211

Marka waa kuwaas guryahoodii iyagoo maran oo burbur ku sugan dulmigoodii darti. Xaqiiq, arrinkani waxaa ugu sugan calaamo dad wax garad ah.

# 3212

Oo Waxaanu badbaaddinnay kuwii(xaqa) rumeeyey oo ka dhowrsanayey (xumaha).

# 3213

Oo (waxaan dirnay) Luud markuu ku lahaa dadkiisii: Ma waxaad la imanaysaan faaxisho[^19] idinkoo arka[^20]?

[^19]: Faaxishah wax xille oo foolxun waxaa halkan loola jeeda zinada iyo ficilkii qoomu luud -Falalka khaniisnimada ah, iwm.

[^20]: Si caddaan ah, tafsiir kale waa idinkoo ogsoon inay tahay dambi aad u weyn.

# 3214

Ma waxaad u tagtaan ragga idinkoo u hawoonaya halkii haweenka? Bal waxaad tihiin dad moog(Xaqa Alle idinku leeyahay).

# 3215

Mase ahayn jawaabtii dadkiisii waxaan ahayn inay yidhaahdeen: “Ka saara reer Luud magaaladiinna, waa dad is daahirine.

# 3216

Markaas baan badbaadinnay isaga iyo ehelkiisii, marwadiisii maahee. Waxaan qaddarnay inay ka mid ahaato kuwa ku haray gadaal (la halaagay).

# 3217

Oo Waxaanu ku soo daadinnay korkooda roob (dhagaxyo naar ah). Xumaa roobka kuwa loo digay.

# 3218

Dheh: Ammaan idilkeed iyo mahadba waxaa leh Allaah, oo nabad ha ahaato addoomahiisa dushooda uu doortay. Ma Allaah baa wanaagsan, mise kuwa ay la wadaajiyaan cibaadada shariigyo ahaan?

# 3219

Mayee, (Allaah baa wanaagsan) ee abuuray cirarka iyo dhulka, oo idiinka soo shuba biyo (roob) xagga daruuraha, markaas aan ku soo bixinno beero cajab leh oo bilic iyo barwaaqo badan; Ma aha wax aad kartaan inaad soo saartaan geedahooda. Ma waxaa jira ilaah la jirka Allaah? Mayee, waa dad ka weecda (Xaqa).

# 3220

(Oo waxaa wanaagsan) Kan (Allaah ee) ka dhigay dhulka meel la dego oo ka yeelay dhexdiisa webiyo, oo u yeelay buuro suga, oo yeelay dhexdooda labada badood xidh. Ee ma waxaa jira ilaah la jirka Allaah? Mayee, badankood garasho ma leh.

# 3221

(Oo waxaa Wanaagsan) Kan (Allaah ee) ajiiba dhibbanaha markuu baryo oo ka qaada dhibka, oo idinka yeela kuwa u hara (oo isku beddela) dhulka[^21]. Ma waxaa jira ilaah la jirka Allaah? Yaraa inta aad xusuusataan.

[^21]: Fac walba uu xigsado fac kale

# 3222

Kan idin tilmaama marka aad ku dhex jirtaan mugdiyada berriga iyo badda oo ah Kan soo dira dabaylaha ceelalyo ahaan bishaara sida ka horreeya Raxmaddiisa (roobka)? Ma waxaa jira ilaah la jirka Allaah? Waa ka sarreeyaa Allaah waxa ay la wadaajiyaan cibaadada.

# 3223

Kan billaaba asal ahaan abuurka, markaas soo celin, oo ah Kan idinka irsaaqa samada iyo arlada? Ma waxaa jira ilaah la jirka Allaah? Dheh: Keena Xujadiinna, haddaad run sheegaysaan.

# 3224

Dheh: Ma jiraan cid ku sugan samooyinka iyo arlada oo ogsoon Ghaybka (waxa qarsoon ee aan muuqan) Allaah ma’ahee, oo ma oga goorta la soo bixin.

# 3225

Mayee’, Cilmigooda xagga Aakhirada waa wax yar oo aan dhammeyn. Balse, waxayba ka qabaan shaki, oo waa ay ka indha la' yihiin.

# 3226

Oo kuwaa (Xaqa) diida waxay yidhaahdaan: Ma marka aan noqonno ciid, innaga iyo aabbayaashayoba, miyaa xaqiiq nala soo bixin (mar kale)?

# 3227

Waxaa xaqiiq naloo yaboohay (arrin)kan, innaga iyo aabbayaashayaba mar hore, waxakanu ma aha waxaan aheyn sheeko xariirtii kuwii hore.

# 3228

Dheh: Ku socdaala dhulka, markaas fiiriya sida ay aheyd ciribtii dambiilayaasha.

# 3229

Oo ha u murugoon, oo ha ka walbahaarin waxa ay dhagar dhigi darteed.

# 3230

Oo waxay yidhaahdaan: Waa goorma yaboohaasi haddaad run sheegaysaan?

# 3231

Dheh: Waa intaasoo ay yihiin wax dhow oo gadaashiinna ah qaar ka mid ah waxa aad rabtaan in la soo dedjiyo (Cadaabka).

# 3232

Oo Rabbigaa waa u Roon yahay dadka, laakiin badankoodu ma mahad naqaan.

# 3233

Oo Rabbigaa waa Ogsoon yahay waxa ay laabahoodu qarin iyo waxa ay muujinba.

# 3234

Oo ma jiro wax ku qarsoon samada iyo arlada oo aan ku qorneyni Kitaab cad[^22] .

[^22]: Looxa Maxfuudka.

# 3235

Hubaal Qur’aankani wuxuu daaha uga qaadaa ilmahii Israa’iil badi waxaa ay isku hayaan oo isku khilaafsan yihiin.

# 3236

Oo Waa u Hanuun iyo Naxariis mu’miniinta.

# 3237

Oo Rabbigaa wuxuu ugu kala garsoori dhexdooda xukunkiisa, oo waa Isaga Adkaadaha, wax kasta Ogsoonaha ah.

# 3238

Ee isku hallee oo talo saaro Allaah; hubaal, waxaad ku taagan tahay Xaq Cad.

# 3239

Adigu wax ma maqashiin kartid
 meytida, oo ma maqashiin kartid dhagoolaha dhawaaqa markay tagaan oo dhabarka jeediyaan.

# 3240

Oo ma thid mid ka toosin kara indhoolayaasha habowgooda, cidna wax wax maqashiin kartid aan ahayn kuwa rumeysan Aayadahayaga ee iyagu Muslimiin ah hoggaansan.

# 3241

Oo marka uu Qawlka (Cadaabka) ku fulo dushooda[^23], Waxaan uga soo bixin Daabbad arlada, la hadleysa, inay dadku ahaayeen kuwo aan yaqiinsaneyn Aayadahayaga.

[^23]: Marka ay soo dhowaato Saacadda Qiyaame.

# 3242

Oo Maalinta aan ka soo saari ummad walba koox ah kuwii beeniyey Aayadahaya- ga iyagoo la soo kaxeyn.

# 3243

Ilaa markay yimaadaan (Rabbigood hortiis) Wuxuu ku odhan: Ma waxaad beeniseen Aayadahaygii idinka oo aan ku koobin cilmi, maxaadse fali jirteen?

# 3244

Oo waxaa ku dhici Qowlkii (Cadaabka) [^24], dulmigoodii darti, marka ma hadlayaan.

[^24]: Qaddarka Ilaahay baa ku dhaboobi korkooda, oo yaboohiisa waa fuli.

# 3245

Mawaysan arkayn inaan uga yeelnay habeenka inay ku xasilaan, Maalintana iftiin? Xaqiiq arrinkani waxaa ugu sugan calaamooyin qolo rumeysan.

# 3246

Oo Maalinta buunka la afuufo, oo ay argagixi kuwaa ku sugan samooyinka iyo kuwaa ku sugan arlada cidduu Allaah doono mooyee (oo ka cafiyo), kulligoodna waxay u imaan iyagoo dullaysan.

# 3247

Oo waad arkaysaa buuraha aad moodi wax adag oo sugan, iyagoo socon socodka daruuraha oo kale, waa Sancada Ilaahay ee hagaajiyey wax waliba. Hubaal waa u Xog ogaal waxa aad fashaan.

# 3248

Mid kastoo la yimaada samaan[^25] wuxuu leeyahay wax ka khayr badan ajar ahaan, oo iyagu argagaxa Maalintaas waa ka aamin.

[^25]: Halkan samaanta waxaa loola jeedaa towxiidka.

# 3249

Oo mid kastoo la yimaada xumaan[^26] waxaa loogu tuuri weji weji Naarta: Ma waxaa la idinku jaaseeyaa waxaan ahayn waxaad fasheen?

[^26]: Halkan xumaanta waxaa loola jeedaa shirkiga.

# 3250

Waxaa aniga la I amray sideedaba in aan caabudo Rabbiga magaaladaan[^27] (Makkah) ee ah Kan xurmada u yeelay oo iska leh wax walba. Oo waxaa la I amray inaan ahaado mid ka mid ah kuwa isu dhiiba (Ilaahay).

[^27]: Waxaa loola jeedaa Makkah iyo hareeraheeda.

# 3251

Iyo inaan akhriyo Qur’aanka, ee qofkii hanuuna, wuxuu u hanuunaa naftiisa, oo qofkii lumaa, markaa dheh: Anigu waxaan ahay oo keliya mid ka mid ah digayaasha.”

# 3252

Oo dheh: Ammaan idilkeed iyo mahadba waxaa leh Allaah. Wuxuu idin tusi doonaa calaamooyinkiisa, waana garan doontaan. Mana aha Rabbigaa mid moog waxa aad fashaan.

# 3253

Daa siin Miim[^1].

[^1]: Eeg sharaxa Suuradda 2: Aayadda 1.

# 3254

Kuwakani waa Aayadaha Kitaabka (Qur’aanka) ee cad.

# 3255

Waxaan kugu akhrin wax ka mid ah warkii Muuse iyo Fircoon oo xaq ah, dadkii rumayn.

# 3256

Hubaal, Fircoon waa isku sare yeelay dhulka (Masar), wuxuuna ka yeelay dadkeedii kooxo, isagoo daciifinaya qolo (ilmahii Israa’iil) ka mid ah, gowracaya wiilashooda, oo u deynaya nolol haweenkooda (si ay ugu adeegtaan). hubaal, wuxuu ka mid ahaa Mufsidiinta.

# 3257

Oo Waxaanu doonnay inaan u galno wanaag kuwii loo arkay daciif arlada, oo ka yeello hooggaamiyayaal, oo aan ka yeello iyaga dhaxlayaasha.

# 3258

Oo aan ku awood siinno iyaga arlada oo tusinno Fircoon iyo Haamaan iyo askartoodii[^2] waxay ka digtoonaayeen.

[^2]: Inaan ku caddibno isla gacanta kuwii ay ku gardarroonayeen oo addoonsayeen.

# 3259

Oo Waxaanu u waxyoonnay Muuse hooyadi (Annagoo leh): Nuuji isaga (Muuse), markaadse u cabsato, ku tuur webiga (Niil), oo ha cabsan, hana murugoon. hubaal, Annagaa kuu soo celin, oo ka yeeli mid ka mid ah Rususha.

# 3260

Oo reer Fircoon baa soo qaatay si uu ugu noqdo cadow iyo (sabab u keenta) ciil iyo murugo. Hubaal Fircoon iyo Haamaan iyo askartoodii waxay ahaayeen kuwo gef badan.

# 3261

Oo marwadii Fircoon waxay tidhi: Waa il qabawsigeenna aniga iyo adigaba. Ha dilina, waa intaasoo uu na anfaco ama aan ka dhiganno wiil, iyagoon dareemeyn[^3].

[^3]: Waxa ay noqon doonto ciribta arrinkaasi.

# 3262

Oo qalbigii Muuse hooyadi wuxuu ahaaday mid (ka) maran (arrin kaloo dhan ka fekerka wiilkeeda Muuse ma ahee) . Waxay ku sigatay inay kashifto (arrinkiisa) haddii aanaan adkaynin qalbigeeda si ay uga mid ahaato mu’miniinta.

# 3263

Oo waxay ku tidhi walaashiis (Miriam): Raad raac. markaas bay ka jeedaalisay meel fog si qarsoodi ah iyagoo aan dareemeyn.

# 3264

Oo Waxaanu horey u qaddarnay inuu diido nuujiso (kale) oo dhan[^4], markaasay (walaashiis timid oo) tidhi: Ma idin tusaa reer idiin daryeelaya, oo iyagu u roonaan.

[^4]: Taasi ka hor, Muuse wuu diiday inay nuujiso haweeney kale oo dhan aan ahayn hooyadiis.

# 3265

Sidaas baan ugu soo celinnay hooyadiis si ay u il qabawsato oo u murugoon, oo u ogaato in wacadka Ilaahay Xaq yahay, laakiinse dadka badankiisu ma ogsoona.

# 3266

Oo markuu tabar galay oo buuxsamay (caqli ahaan), Waxaanu siinnay agaasin wanaagsan iyo cilmi. Oo sidaas baan ku abaal marinnaa sama falayaasha.

# 3267

Oo wuxuu soo galay magaaladii goor ay war la' yihiin dadkeedu[^5], markaasuu wuxuu kula kulmay halkaa labo nin oo diriraya - oo midi ka mid yahay qoladiisa[^6] (Muslim - ka mid ahaa ilmahii Israa’iil) kan kalena ka tirsan yahay cadowgiisa. Oo ninkii qoladiisa ahaa baa uga kaalmo warsaday oo qeyshaday xagga kii ahaa cadowgiisa, markaas buu Muuse feedhay mar keliya oo kaw kaga siiyey. (Muuse) wuxuu yidhi: kanu waa camal Shaydaan, hubaal waa cadow, wax dhumiya oo cad.

[^5]: Waxay aheyd harsiimadii goor Duhur ah ay dadku nasanayeen.

[^6]: Muslim - ka mid ahaa ilmahii Israa’iil, kan kalena ee cadowgiisa ah wuxuu ahaa qoladii Fircoon Qibidi Masri ah.

# 3268

(Muuse) wuxuu yidhi: Rabbiyow! Waxaan gef ka galay naftayda ee ii dambi dhaaf, markaas buu u dambi dhaafay, hubaal, Allaah waa Isaga Dambi Dhaaf Badanaha, Naxariista Badan.

# 3269

(Muuse) wuxuu yidhi: Rabbiyow! Waxa aad igu galladeysatay darteed (oo dambi dhaaf ah), marnaba dib dambe uguma noqon doono caawiye dambiilayaasha.

# 3270

Oo wuxuu ku sugnaa magaalada isagoo cabsanaya, digtoon, mise kii gargaarka warsaday maalintii hore baa u qeyshanaya inuu u soo hiilliyo (mar kale). (Muuse) wuxuu ku yidhi: Adigu waxaad tahay baadiyeeye iska cad.

# 3271

Markuu se doonay inuu qabto (oo wax yeelo) kii cadowga u ahaa labadoodaba, wuxuu ( kii loo gargaarayey ama kii cadowgaada ahaa) yidhi: Muusow! Ma waxaad dooneysaa inaad I disho sidii aad u dishayba naf (kale) shalay? Ma dooneysid waxaan aheyn inaad ka noqoto jujuubaa isla weyn arlada, oo ma dooneysid inaad ka mid noqoto kuwa wax wanaajiya[^7].

[^7]: Waxaa sidaa yidhi ninkii israa’iiliga ahaa isagoo moodaya inuu Muuse doonayo inuu garaaco isaga.

# 3272

Oo nin baa ka yimid magaalada xaggeeda shishe isagoo rooraya. Wuxuu yidhi: Muusow! hubaal xildhibaannadii waxay ku tashanayaan inay ku dilaan ee baxso. Waxaan anigu kuu ahay daacad’e.

# 3273

Markaas buu ka baxay xaggeeda. Isagoo cabsanaya, digtoon. (Oo) wuxuu yidhi: Rabbiyow! Iga badbaadi dadkaa gar
ma qaatayaasha ah.

# 3274

Markuu u jahaystay xagga (arlada) Madyan wuxuu yidhi: Waa intaasoo Rabbigay igu hanuuniyo dhabbo Toosan.

# 3275

Markuu soo gaaray biyihii Madyan wuxuu ka helay halkaa koox rag ah oo waraabsanaya (xoolahooda), sokadoodana wuxuu ka helay labo haween ah oo horaya (xoolahooda). (Muuse) wuxuu yidhi: Muxuu xaalkiinnu yahay? Waxay yidhaahdeen: Ma waraabinno (xoolaheenna) jeer ay raacata- du fulaan oo kaxeystaan (xoolahooda), aabbahayana waa oday weyn oo da' ah.

# 3276

Markaasuu u waraabiyey (xoolahoodii), wuxuuna u jeesaday oo aaday xagga meel har leh, oo yidhi: Rabbiyow! Waxaad I siiso oo khayr ah waan u baahnahay.

# 3277

Markaas labadii gabdhood middood u timid iyadoo u soconaysa si xishood leh oo tidhi: Aabbahay baa kuu yeedhaya si uu kuu siiyo abaalgudka waraabintii dar- teed aad noo waraabisay (xoolahayaga). Oo markuu u yimid[^8] oo uga warramay qisa- dii dhacday, wuxuu yidhi: Ha cabsan. Waad ka badbaadday dadkaa daalimiinta ah.

[^8]: Wuxuu ahaa nin saalix ah, aabbaha labadaasi gabdhood.

# 3278

Oo waxay tidhi middood (labadii gabdhood): Aabbow ijaaro! Hubaal waxaa u fiican cid la ijaarto xoog badanaha, aamminka ah (iyadoo u sheegtay inuu dhagax aad u weyn keligi ceelka afki ka qaaday, inuu ku yidhi, 'socda gadaasheyda', iyo inuu markay u imaneysay uu hoos madaxa u dhigay, oo aanu fiirinin).

# 3279

(Jethro - Shucayb) wuxuu yidhi: Waxaan rabaa inaa kuu guuriyo mid ka mid ah labadaydaan gabdhood, waxaase shardi ah inaad ii shaqeyso siddeed sano, haddiise aad buuxiso toban sano, waxay ahaan (axsaan) xaggaaga ah, oo ma doonayo inaan ku dhibo. Haddii Allaah idmo, waxaad iga heli doontaa mid ka mid ah kuwa wanaagsan.

# 3280

(Muuse) wuxuu yidhi: arrinkani waa (ballan) dhexdeenna ah aniga iyo adiga midkii aan labada muddo oofiyo, ma jiri doonto wax laygu colaadiyo, oo Alle baa ka damiin(markhaati)ah waxa aanu leennahay

# 3281

Oo markuu dhammaystay Muuse muddadii (tobanka sano), oo la tagay reerkiisii iyagoo jidka haya buu wuxuu ka arkay dhinaca buurta (Duur) dab, wuxuu ku yidhi reerkiisii: “Suga, waxaan arkaa dab, waa intaasoo aan idiinka keeno war ama dhimibil dab ah si aad isugu kulaashaan.

# 3282

Oo markuu yimid halkaa (dabkii), cod baa ka dhawaaqay dhanka midig ee togga ee rugta barakaysan ee geedka[^9] leh: “Muusow! Waxaan Anigu ahay Allaah, Rabbigii uunanka.

[^9]: Geedkaasoo dabka gudahiisa ahaa.

# 3283

Ee tuur ushaada. Markiise uu arkay iyadoo dhaq-dhaqaaqaysa oo la moodo abeeso, buu isgaddiyey, mana soo dhugan gadaal (waxaa la yidhi): Muusow! Kaalay soo dhowow, oo ha cabsan, adigu waxaad tahay mid ka mid ah kuwa (ka) aaminka ah (dhib oo dhan).

# 3284

Geli gacantaada goshaada, waxay noqon durbaba caddaan cudur la’aan, oo ku nab gacantaada garabkaaga si ay kaaga ba’do cabsida (aad ka qaadday maska, sidoo kalena gacantaadu waxay u noqon sideedii hore). Marka kuwakani waa labo caddaymo xagga Rabbigaa looga soo diray Fircoon iyo xildhibaannadiisa, waa qolo caasiyaal ahe.

# 3285

(Muuse) wuxuu yidhi: Rabbiyow! Waxaan dilay nin ka mid ah, marka waxaan ka cabsan inay i dilaan.

# 3286

Oo walaalkay Haaruun baa iga faseexsan carrab ahaan ee ila dir garab ahaan si uu ii rumeeyo. Waxaan anigu ka cabsan inay I beeniyaan.

# 3287

(Allaah) Wuxuu yidhi: Waxaan ku adkeyn doonnaa cududdaada walaalkaa, oo idiin yeeleynaa labadiinnaba awood, marka idinma gaar siin karaan (wax dhib ah), ee Aayadahayaga dartood, idinka iyo intii idin raacda baa adkaan doona.

# 3288

Oo markuu Muuse ula yimid Aayadahayaga cad, waxay yidhaahdeen: Kani ma aha waxaan ahayn sixir la been abuurtay, mana aanaan ku maqal waxakan oo kale aabbayashayadii hore dhexdood.

# 3289

Oo Muuse wuxuu yidhi: Rabbigay baa ogsoon kan kala yimid hanuun xaggiisa iyo kan lahaan cidhibta wanaagsan ee Daarta[^10]. Hubaal daalimiintu ma liibaanaan.

[^10]: Waa adduunka ama Aakhirada

# 3290

Oo Fircoon wuxuu yidhi: Xildhibaannow! Anigu idiin ma ogi inaad leedihiin ilaah kale aan ahayn aniga, ee i huri dab Haamaanow lagu dul shido dhoobada, markaa ii samee sar aad u dheer, si aan u soo day dayo ilaaha Muuse; oo waxaan qabaa in isagu yahay mid ka mid ah beenlowyada.[^*]

[^*]: . 11\. Ee laga sameeyo bulukeetiga.

# 3291

Oo wuxuu isku kibriyey (Fircoon) xaq darro arlada isaga iyo askartiisuba, oo waxay moodeen inaan Xaggeenna loo soo celinayn.

# 3292

Markaas baan qabannay isaga iyo askartiisiiba, oo ku tuurnay dhammaan badda[^12], ee fiiri sida ay ahayd cidhibtii gar ma qaatayaasha.

[^12]: Allaah s.w.t. wuxuu sababay inay dadkii Fircoon kaga soo tagaan gadaashooda waxay hanti iyo maal lahaayeen, oo soo galaan badda iyagoo ku jooga raadka ilmahii Israa’iil. Eeg Suuradda 26: Aayadaha 52- 66.

# 3293

Oo Waxaan ka yeelnay madax[^13] wax ugu yeera Naarta, oo Maalinta Qiyaama looma gargaaro.

[^13]: Macnaha waa tusaale, ama mataal xun ay raacaan diktaatoorrada oo dhan iyo madaxda khaa’imiinta ah.

# 3294

Oo Waxaan raacinnay adduunyadan Lacnad, oo Maalinta Qiyaamaha waxay ka mid ahaan kuwa (laga yaqyaqsado) falalkooda xun (laga dheereeyey Naxariista Ilaahay).

# 3295

Oo xaqiiq waxaanu siinnay Muuse Kitaabka (Towraadda) kaddib markii aan halaagnay qaaruumihii hore, isago aragti u ah dadka, iyo hanuun iyo naxariis, bal inay xusuustaan.

# 3296

Oo Adigu (Nabi Muxammadow) ma aad joogin dhinaca galbeed (ee buurta), markaan siinnay Muuse amarka (Nabinnimada), oo ma aad ka mid aheyn kuwa ahaa goob joogga.

# 3297

Laakiinse Waxaan abuurnay Facyo (is xigsada Muuse kaddib) oo waxaa ku dheeraaday[^14] cumrigii. Oo adigu ma aheyn mid dhex joogay reer Madyan,adigoo u akh- rinaya Aayadahayaga. Laankiinse Annaga baa ku soo dirnay (Rusuul ahaan )[^15].

[^14]: Markaasay hilmaameen oo dayaceen amarradii Ilaahay.

[^15]: Nabigu s.c.w. ma heysto dariiq kale uu ku ogaado wararkan aan ahayn Waxyiga Allaah u soo waxyooday.

# 3298

Oo adigu ma aad joogin dhinca Buurta (Duur) markaan u yeernay. Laakiinse (adiga waxaa laguu soo diray) naxariis ahaan xagga Rabbigaa si aad ugu digto dad uusan u imaan dige hortaa bal inay xusuustaan.

# 3299

Oo haddaysan jirin in markay ku dhacdo masiibo waxay gacmahoodu geysteen ( oo xumaan ah) darteed, markaasna ay yidhaahdeen: Rabbigayow! Maxaad noogu soo diri weyday Rasuul si aan u raacno Aayadahaaga oo aan uga mid ahaanno mu’miniinta.

# 3300

Markiise (haatan) uu Xaqa uga yimid Xaggagayaga, waxay yidhaahdeen: Maxaa loo siin waayey wax la mid ah wixii la siiyey Muuse? Ma waysan ku gaaloobin wixii la siiyey Muuse awal hore? Waxay yidhaahdeen:“Waa labo sixiroo (Towraadda iyo Qur’aanka) is kaalmaystay[^16]. Oo waxay yidhaahdeen: Innagu dhammaantood waan ku gaalownay.

[^16]: Camalka labo sixir oo is kaalmaystay: Waxay gaaladii Quraysh ula jeedeen: Towraadda iyo Qur’aanka.

# 3301

Dheh: Haddaba ka keena Kitaab (kale) xagga Ilaahay, oo ka hanuun wanaagsan labadooda, aan raacee, haddii aad run sheegaysaan.

# 3302

Haddaysan ku ajiibin, markaa ogow inay uun raacaan hawadooda. Oo yaa ka dhunsanaan badan mid raaca hawadiisa hanuun la’aan xagga Ilaahay?Hubaal, Alle ma hanuuniyo dadkaa daalimiinta ah.

# 3303

Oo xaqiiq waxaan si xidhiidhsan (oo qayb qayb ah) u soo gaarsiinnay Qowlka (Qur’aanka), bal inay xusuustaan.

# 3304

Kuwa aanu siinnay Kitaabka ( Towraadda iyo Injiilka) ka hor kani (Qur'aanka) - baa rumeyn[^17] waxa ku soo arooray (Qur’aanka).

[^17]: Mu’miniinta daacadda ah ee ku jira iyaga ehlu kitaabka dhexdooda.

# 3305

Oo marka loo akhriyo (Qur'aanka), waxay yidhaahdaan: Waanu rumaysanna- hay. hubaal, waa Xaq ka yimid Rabbigayo. Waxaanu annagu ahayn isaga ka horba Muslimiin.

# 3306

Kuwaas waxaa la siin ajarkooda labo jeer sabarkoodii darti, oo waxay ku qaabilaan wixii xumaan ah samaan, oo waxaan ku irsaaqno wax ka bixiyaan.

# 3307

Oo markay maqlaan hadal macno darro ah way ka jeesadaan, oo yidhaahdaan: Waxaanu leennahay camalladayada, idinkuna waxaad leedihiin camalladiinna. Nabad gelyo[^18], ma rabno (dhaqanka) jaahiliinta.

[^18]: Salaamu calaykum halkan loolama jeedo salaanta Muslimka, ee waxaa loola jeedaa waa ka nabad galeysaan afkayaga iyo addinkayaga qowl iyo ficilba oo wax xun inaan ku hadalno aamin iyo nabad baad ka tihiin, iyo inaan u dhaqanno sidiinna oo kale si jaahilnimo ah.

# 3308

Hubaal! Adigu (Nabi Muxammadow) Ma hanuunin kartid ciddii aad jecleysato, laakiinse Allaah baa hanuuniya qofkuu doono. Oo Isaga baa cid kasta ka ogsoon kuwa hanuunsan.

# 3309

Oo waxay yidhaahdeen: Haddii aan kula raacno hanuunka, waxaa nalaga dafi dhul- kayaga[^19]. Ma waannaan dejin Xaram aammin ah, oo midho nooc walba leh la keeno - risiq Xaggayaga ah, laakiinse badankoodu ma oga.

[^19]: Waxaa nagu soo xadgudabaya oo na kala dafaya qabiilooyinka kale ee Carabta.

# 3310

Oo intee baan magaalo rognay, ku ki-birtay nolosheeda (caasiday Alle iyo Rusu- shiisa). Marka waa kuwan guryahoodii aan la degin iyaga kadambow in yar ma ahee[^20] Oo waa Annaga dhaxlayaasha (u hara).

[^20]: Musaafiriinta doonaya meel ay degaan in yar oo markaa ka tagaan. Waxaana halkan loogu tilmaamayaa burburkii magaalooyinkaa ay arki jireen Quraysh markay halkaa socdaal ku marayaan.

# 3311

Oo Rabbigaa marnaba ma halaago magaalooyinka jeer uu u diro magaalada u hooyada ah (xaruntooda) Rasuul u akhrinaya Aayadahayaga. Oo marnaba ma halaagno magaalooyinka haddii ayan aheyn dadkeedu gar ma qaatayaal.

# 3312

Oo wax kastoo la idin siiyo oo wuxuun ahi waa uun sahay nolosha adduunkan iyo quruxdeeda, waxase (Aakhirada) Allaah agtiis ah baa khayr badan oo daa’insan. Ee mawaydaan garowsaneyn?

# 3313

Ma mid aan u ballan qaadnay ballan qaad wanaagsan (Janno) oo la kulmi, baa la mid ah mid aan siinnay sahayda nolosha adduunkan, markaas Maalinta Qiyaamaha ka mid noqon kuwa la soo xaadirnayo (la cadaabayo)?

# 3314

Oo Maalinta uu (Allaah) u yeedhi (mushrikiinta) oo odhan: Meeye kuwii aad u heysateen inay yihiin shurakadeyda?

# 3315

Kuwa uu Qawlka ku dhaboobi doono[^21] (in la cadaabo) waxay odhan: “Rabbiyow! Kuwaani waa kuwii aan habaabinnay. Waxaan u habaabinnay sidii aan u habownay. Waxaan ka nahay bannaanka (iyaga) adiga hortaada. Ma aheyn innaga waxay caabudayeen[^22].

[^21]: Loo qaddaray in la cadaabo.

[^22]: Macnaha waxaa weeye ma aanu qasbin iyaga, mana ay na adeeceyn, ee waxay raacayeen oo adeecayeen keliya hawada nafahooda iyo waxa liita ay rabaan oo ay u iishaan.

# 3316

Oo waxaa lagu odhan: U yeerta Ilaahaydiinnii aad shurakada kala dhigteen (Alle), markaasay u yeedhan, mase ajiibaan, oo waxay arki cadaabka. Markaasay shallaayaan hadday uun hanuuni lahaayeen.

# 3317

Oo Maalinta uu u yeedhi oo odhan: Maxaad ugu jawaabteen Rusushii?

# 3318

Markaas bay waayaan xujooyin [^23] maalintaas, waxna isma weydiiyaan.

[^23]: Si ay been u sheegaan ama u cudur daartaan.

# 3319

Ee ma qofkii isagu ka toobad keena (shirkiga iyo macaasida) oo (Xaqa) rumeeya oo raaca oo fala camallo wanaagsan (nolosha adduunkan) waa intaasoo uu ka mid ahaado liibaanayaasha.

# 3320

Oo Rabbigaa wuxuu abuuraa wuxuu doono oo doortaa cidduu doono, ma leh iyaguse amarka iyo doorashada. Waa ka Nazahan yahay Allaah oo ka Sarreeyaa waxay la wadaajiyaan cibaadada.

# 3321

Oo Rabbigaa waa Ogsoon yahay waxa ay qarsadaan laabahooda iyo waxa ay muujiyaanba.

# 3322

Oo Waa Isaga Allaah (Macbuudka Xaqa ah), ma jiro Ilaah (Xaq lagu caabudo) aan Isaga ahayn, Isaga baa ku leh ammaan oo idil iyo mahadba tan hore (aduuunka) iyo tan dambaba (Aakhirada), oo Isaga baa leh Xukunka, oo Xaggiisa baa idinka oo idil la idiin celin.

# 3323

Dheh: Ii sheega, haddii uu Allaah idiinka yeelo habeenka joogto tan iyo maalinta Qiyaamaha, Ma ilaah baa jira aan ahayn Allaah oo idiin keeni kara iftiin, ee mawaydaan wax maqleyn?.

# 3324

Dheh: Ii sheega, haddii Allaah idiinka yeelo dharaarta joogto tan iyo Maalinta Qiyaamaha, Ma ilaah baa jira aan ahayn Allaah oo idiin keeni kara habeen aad ku xasishaan? Ee mawaydaan wax arkayn?

# 3325

Oo Waxaa ka mid ah Naxariistiisa, inuu idiin yeelay habeenka si aad ugu nasataan, iyo maalinta si aad u doonataan deeqdiisa, iyo inaad u mahad naqdaan.

# 3326

Oo Maalinta aan u yeedhi (mushrikiinta) oo odhan: Meeye kuwaad u heysateen inay yihiin shurakadeyda ee aad ila
wadaajiseen cibaadada?

# 3327

Oo Waxaanu ka soo saari ummad walba markhaati, oo odhan: Keena caddayntiinnii. Markaas bay ogaan inuu Garta leeyahay Allaah (Keliya), oo waayi waxay been abuuran jireen.

# 3328

Hubaal, Qaaruun wuxuu ka mid ahaa qolodii Muuse, wuuse ka fallaagoobay, oo waxaanu ka siinnay kaydadka wax aad u tiro badan heer furayaashoodu xaqiiq cusleyneysay jirka rag xoog leh. Markay qolodiisii ku yidhaahdeen: Ha farax taraarin (qooqin), hubaal, Alle ma jecla kuwa farxa (ee isla weyn).

# 3329

Oo ku doono waxa (khayr) uu Allaah ku siiyey Daarta Aakhiro, oo ha halmaamin qaybtaada ah adduunkan, oo sama fal sida uuba Allaah kuugu sama falay, oo ha la doonin fasahaad arlada. hubaal, Allaah ma jecla Mufsidiinta (kuwa wax bi'iya).

# 3330

Wuxuu yidhi: Waxaa la igu siiyey kani oo keliya aqoonteyda. Ma wuusan ogayn inuu Allaah halaagay isaga horti qaaruumo, kuwo isaga ka xoog badan oo ka badan waxay isu keeneen. Oo dambiilayaasha waxba lagama weydiiyo dambiyadooda.

# 3331

Markaas buu u soo baxay qolodiisii hortood isagoo xarragoonaya oo ay u dhan tahay quruxdiisii. Kuwii doonayey nolosha adduunkan waxay yidhaahdeen: “Wayoo waye, haddii aanu lahaan lahayn wax la mid ah waxa Qaaruun la siiyey? Waa nasiib badan yahaye.

# 3332

Kuwii se la siiyey cilmiga waxay yidhaahdeen: Magaciin bi'i waaye! Abaalka Alle (ee Aakhirada) baa u wanaagsan kuwa (Xaqa) rumeysan oo sama fala , lamana waafajiyo waxaan ahayn kuwa sabra.

# 3333

Markaas baan la goynay isaga iyo daartiisiiba dhulka. Marka ma uusan helin koox uga gargaarta Alle ka sokow, mana ahayn mid is difaaci kara.

# 3334

Oo kuwii u hanqal taagayey (meeqaan la mid) meeqaankiisa maalintii horreysay waxay billaabeen inay yidhaahdaan: Shaki ma leh waa Allaah Kan u fidiya risiqa qofuu doono oo ka mid ah addoomahiisa ama ku cidhiidhiya. Haddii aysan jirteen in Allaah yahay mid noo Roonaan badan, wuxuu nala goyn lahaa dhulka (sidoo kale). Shaki ma leh gaalo ma liibaanto.

# 3335

Taasi ah Daarta Aakhiro (Jannada) waxaanu dhaxalsiin kuwa aan ku dooneyn sarreyn dhulka, oo aan ku falin fasahaad. Oo cidhibta wanaagsan waxaa leh kuwa iska jira (xumaha).

# 3336

Qofkii la yimaada (Maalinta Qiyaamaha) wanaag (Towxiid iyo camallo san oo sharciga waafaqsan), wuxuu leeyahay wax ka khayr badan (Janno),qofkiise la yimaada xumaan, laguma abaal mariyo kuwa fala camallada xun waxaa ahayn waxay faleen.

# 3337

Hubaal, Kan kugu faral yeelay Qur’aanka wuxuu dib kuugu soo celin Xagga halkii ballantu ahayd[^24]. Dheh: Rabbigay baa cid kasta ka ogsoon kan isagu la yimid hanuun iyo kan ku sugan habow caddaan ah.

[^24]: Waxaa loolaa jeedaa Makkah (noloshan adduunka) ama xagga Jannada (Aakhirada).

# 3338

Oo ma aad aheyn mid rajeyn in lagugu soo dejiyo Kitaabka (Qur’aanka), hase yeeshee waa Naxariis xagga Rabbigaa ah. Ee ha noqonin mid garab siiya gaalada[^25].

[^25]: Ha ugu kaalmeyn diintooda adigoo waafaqaya caqiidadooda ama ansixinaya.

# 3339

Oo yeysan kaa jeedin Aayadaha Ilaahay kaddib marka lagagu soo dejiyey, uguna yeedh xagga Rabbigaa, hana ka mid noqonin Mushrikiinta.

# 3340

Oo ha caabudin la jirka Allaah ilaah kale. Ma jiro Ilaah (xaq lagu caabudo) aan Isaga ahayn. Wax waliba way halaagsami Wejgiisa maahee[^26].Isaga baa leh xukunka, oo Xaggiisa baa la idiin soo celin.

[^26]: Isaga maahee (Allaah).

# 3341

Alif Laam-Miim[^1]

[^1]: Eeg sharaxa Suuradda 2: Aayadda 1.

# 3342

Ma waxay dadku moodaan in loogaga tegayo inay yidhaahdaan: “Waan rumeynay (Xaqa) iyagoo aan la imtixaameyn?

# 3343

Oo xaqiiq Waxaanu imtixaannay kuwii ka horreeyey iyaga. Oo Allaah wuu muujin kuwa uu run ka yahay (Iimaanka), oo wuu muujin beenlowyada.

# 3344

Mise ma waxay moodaan kuwa fala xumaha (shirkiga iyo macaasida) inay naga fakan karaan? Xumaa xukunkooda ay wax ku xukmiyaan.

# 3345

Qofkii rajeyn la kulanka Ilaahay, hubaal ajasha uu Alle (qoray) way imaan (ee ha isu diyaariyo), oo waa Isaga (Alle) wax kasta Maqlaha, wax kasta Ogsoon.

# 3346

Oo qofkii dadaala (xagga diinta), wuxuu u dadaalayaa naftiisa. Hubaal Allaah waa ka deeqtoon yahay uunanka.

# 3347

Oo kuwa (xaqa) rumeysan oo samaha fala, waxaan u asturi xumahooda, oo waxaan u abaal marin si waafaqsan waxa u wanaagsan ay faleen.

# 3348

Oo Waxaanu ku waajibannay aadmiga inuu wanaajiyo labadiisa waalid, haddiise ay kugula dadaalaan inaad ila wadaajiso (cibaadada) wax aad u heysan cilmi[^2], ha ku adeecin. Waa Xaggayga noqodkiinnu, marka waxaan idiin sheegi waxa aad fasheen (oo dhan).

[^2]: Waa aydaan wax xujo ah u heysan ilaahnimadooda. Ma jiraan wax cilmi ah oo loo heli karo waxaan jirin ama aan run ahayn.

# 3349

Kuwase (Xaqa) rumeysan oo samaha fala, Waxaanu dhex gelin kuwa wanaagsan (Jannada gudaheeda).

# 3350

Oo waxaa ka mid ah dadka kuwo yidhaahda: Waxaanu aaminnay Allaah, markiise lagu dhibaateeyo Allaah darti, mooda fidmada dadka sida Cadaabka Ilaahay, oo haddii uu ka yimaado gargaar xagga Rabbigaa, waxay (munaafiqiintaa) hubaal odhanayaan: Waxaanu aheyn la jirkiin. Ma wuusan Allaah ahayn kan dhab u Ogsoon waxa ku jira laabaha uumanka.

# 3351

Oo hubaal Alle wuu muujin kuwa rumey- san, oo hubaal wuu muujin munaafiqiinta.

# 3352

Oo kuwa Xaqa diida waxay ku yidhaahdaan kuwa (Xaqa) rumeysan: Soo raaca jidkayaga oo waxaan idinka qaadi dambiyadiinna[^3]. Oo marnaba ma aha kuwo ka qaadi wax ka mid ah dambiyadooda; hubaal waa beenlawyo.

[^3]: Macnahu wuxuu sidoo kale noqon karaa: Markaa aan qaadnee dambiyadiinna, macnaha waa innagaa nala weydiin oo mas’uul ka ah dambiyadiinna.

# 3353

Oo xaqiiq waxay qaadi culaysyadoo- da[^4], iyo culaysyo kale oo la jira culaysya- dooda, oo waxaa la weydiin Maalinta Qiyaamaha waxay been abuuran jireen.

[^4]: Waxay qaadi doonaan dambiyadooda, ay u dheer tahay dambiyada dadka ay lumiyeen, iyagoo kuwaasi dambe aan iyagana dambiga sidaa uusan kaga dhaceyn oo lagaga naaqusineyn.

# 3354

Oo xaqiiq Waxaanu u dirnay Nuux dad- kiisii, oo wuxuu dhex joogay kun sano oo dhimman konton sano, oo waxaa qaaday Duufaantii iyagoo ah gar ma qaatayaal.

# 3355

Oo Waanu badbaadinnay isaga (Nuux) iyo kuwii kula jirayba Doonnida, oo waxaan uga dhignay calaamo[^5](digniin)ummadaha.

[^5]: Waxaa loola jeedaa doonnida, ama dhacdadaasi weyn.

# 3356

Oo (waxaan soo dirnay) Ibraahiim markuu ku lahaa dadkiisii: Caabuda, Allaah (Keliya) oo dhowra (xilka uu idin saaray), arrinkan baa idiin khayr badan, haddii aad og tihiin.

# 3357

Waxaad uun caabuddaan sanammo halkii Ilaahay, oo been abuur sameysaan. Hubaal, kuwa aad caabuddaan Allaah sokadi idiin ma hanan karaan risiq, ee ka doonta risiqa Allaah agtiis (oo keliya) oo caabuda Isagoo Keliya oo ku mahdiya. Xaggiisa baa la idiin soo celin.

# 3358

Haddiise aad beenisaan (Xaqa), waxaa beeniyey ummado idinka horreeyey. Oo ma saarna Rasuulka waxaan ahayn Gaarsiin cad (ee Dhambaalka Ilaahay)[^6].

[^6]: Mufasiriinta waxay isku khilaafeen Aayaddan inay tahay mid la socota hadalkii Nabi Ibraahiim, ama hadal uu Allaah ku samirsiinayo oo ugu laab qaboojinayo Nabi Muxammad s.c.w., laakiinse sida ka muuqata hal dhaca hadalka waa inay u tahay samirsiin iyo laab qaboojin Nabi Muxammad s.c.w.

# 3359

Mawaysan u fiirsan sida Allaah u billaabo abuuridda (uunka), haddana u soo celin? Arrinkaasi Alle wuu u fudud yahay.

# 3360

Dheh: Ku socdaala dhulka oo fiiriya sida (Allaah) u billaabay uunka, haddana Allaah u ahaysiinayo abuuridda dambe. Hubaal, Allaah wax walba wuu Karaa.

# 3361

Wuxuu cadaabaa qofkuu doono, oo u naxariistaa qofkuu doono, oo Xaggiisa baa la idiin celin.

# 3362

Oo ma ku fakan kartaan dhulka iyo cirka midna, oo ma lihidin Allaah sokadi gacal idin xafidi iyo gargaare midna.

# 3363

Oo kuwa rumeyn diida Aayadaha Ilaahay iyo la Kulankiisa, kuwaasi waxay ka quusteen Naxariistayda, oo kuwan weeye kuwa mudan cadaab xanuun badan.

# 3364

Marka ma ahayn jawaabtii dadkiisii waxaan aheyn inay yidhaahdeen:'Dila isaga ama guba'. Markaas buu Allaah ka bad- baadiyey dabkii. Hubaal, arrinkani waxaa ugu sugan calaamooyin dad rumaysan.

# 3365

Oo (Ibraahiim) wuxuu yidhi: Waxaad u samaysateen (caabudid darteed) sanammo Allaah sokadi, jaceylka dhexdiinna ah waa oo keliya inta nolosha adduunkan ah, Maalinta Qiyaamahase, wuxuu qaarkiinba diidi qaarka kale, oo qaarkiin lacnadi qaarka kale, oo hoygiinnu waa Naar,oo ma jiro wax idiin soo gargaari.

# 3366

Oo Luud baa rumeeyey isaga. Oo (Ibraahiim) wuxuu yidhi: Waxaan u haajirayaa xagga Rabbigay. Hubaal, waa Adkaadaha, Xakiimka ah.

# 3367

Oo Waxaan u hibeynay Isxaaq iyo Yac- quub, oo waxaannu ka yeelnay Nabinnima- da iyo Kitaabka inay ahaadaan ubadkiisa dhexdooda, oo Waxaanu ku siinnay abaal- gudkiisa adduunkan, oo Aakhirada wuxuu hubaal ka mid yahay inta wanaagsan.

# 3368

Oo (waxaan soo dirnay) Luud, markuu ku lahaa dadkiisii: Waxaad la timaaddeen xumaan uusanba idiinka horrayn axad ka mid ah ummadaha.

# 3369

Ma waxaad u tagtaan ragga, oo goysaan jidka[^7], oo kula timaaddaan Munkar (shirki, gaalnimo, xumaano) kulamadiinna dhexdood, Mase aheyn jawaabtii dadkiisii waxaan ahayn inay yidhaahdeen: Noo keen Cadaabka Alle haddii aad ka mid tahay run sheegyada.

[^7]: Idinkoo jidka gooya oo burcad ah oo u geysta dhac iyo boob socotada. Wuxuu sidoo kale macnaha u dhici karaa gooya taranka u tegidiinna ragga darteed halkii dumarka, taasoo keeneysa tarmid la’aan dadka.

# 3370

(Luud) wuxuu yidhi: “Rabbiyow! Iiga gargaar qolodan wax fasahaadiya.

# 3371

Oo markay Rusushayadii (malaa’igta ahayd) ula yimaadeen Ibraahiim bishaarada[^8] waxay yidhaahdeen: Waxaan innagu halaagaynaa dadka magaaladan (Sodom), waayo dadkeedu waa daalimiin.

[^8]: Waa dhalashada Isxaaq, iyo wiil wiilki Yacquub.

# 3372

(Ibraahiim) wuxuu yidhi: Xaqiiq waxaa ku nool Luud. Waxay yidhaahdeen: Innaga baa kaa ogsoon cidda dhexdeeda ah, hubaal waanu badbaadin doonnaa isaga (Luud) iyo ehelkiisaba - marka laga reebo marwadiisa, waxay ahaan mid ku harta gadaal[^9].

[^9]: Waxaa lala cadaabay dadkeeda maadaama ay ku kaalmeyneysey xumahooda.

# 3373

Oo markay Rusushayadii (malaa’igta ahayd)u timid Luud wuu ka murugooday[^10], oo cidhiidhi dareemay dartood; waxay yidhaahdeen: Ha cabsan oo ha murugoon. Waanu ku badbaadin adiga iyo ahelkaaga- ba, marka laga reebo marwadaada, waxay ahaan mid ka mid ah kuwaa ku hari gadaal.

[^10]: Eeg sharaxa Suuradda 11: Aayadda 77.

# 3374

Waxaanu ku soo dejin dadka magaaladan cadaab kaga yimaada samada caasintooda darteed.

# 3375

Oo xaqiiq waxaan uga tagnay halkaa calaamo cad (haraaga burburkii magaaladaa) dad garasho leh.

# 3376

Oo Xagga Madyan (waxaan u dirnay) walaalkood Shucayb, wuxuu yidhi: Dadkayow! Caabuda Allaah Keliya oo (ku) rajeeya (cibaadadiinna jazaha) Maalinta Aakhiro oo ha ku bi'innina (hallaynina) arlada fasahaad.

# 3377

Wayse beeniyeen, markaasaa waxaa qabtay dhul gariir daran (iyo qarax weyn), oo waxay noqdeen kuwo (baqti) ah oo degaankooda daadsan.

# 3378

Oo (waxaan rognay) Caad iyo Thamuud. Oo xaqiiq waxay idiinka muuqataa (baabbi’intoodii) guryahoodii. Oo shaydaan baa u qurxiyey camalladoodii oo ka duway Jidka, inkastoo ay ahaayeen dad il bax ah.[^11]

[^11]: Haddii ay waantoobayaan yacni waxay ahaayeen kuwo leh aqoon hab agaasin ku dhisan oo loola jeedo in arrimaha adduunka baxaalligooda iyo salkooda la gaaro, si fiicanna dhulka loo camiro, oo saro dhaadheer loogaga dhiso, wax kastana maamul fiican loo sameeyo.

# 3379

Oo (Waxaan rognay) Qaaruun, Fircoon iyo Haamaan. Oo xaqiiq wuxuu Muuse ula yimid Aayado cad cad, waxayse ku qooqeen oo kibreen arlada, mase aheyn kuwo ka baxsan kara (Cadaabkayaga).

# 3380

Marka mid walbaa (oo ka mid ah) waxaan ku qaadnay dambigiisa, waxaa ka mid ahaa kuwo aan u dirnay dabeyl daran (qoonkii Luud), oo waxaa ka mid ahaa kuwo uu qabsaday qarax weyn (Thamuud iyo qoonkii Shuacyb), oo waxaa ka mid ahaa mid aan la goynay dhulka (Qaaruun); oo waxaa ka mid ahaa kuwo aan qarqinnay (Qoonkii Nuux iyo Fircoon). Mana aheyn Allaah inuu ku gardarrooday, laakiinse iyaga baa nafahooda gef ka galay.

# 3381

Mataalka kuwaa sameysta awliyo (sokeeye uu gargaar ka dalbo) aan aheyn Allaah waa sida mataalka caadho, yeelatay guri, waxaana ugu liita guryaha, guriga caadhada; haddii ay og yihiin.

# 3382

Hubaal Allaah wuu ogsoon yahay waxa ay baryaan Isaga sokadi. Oo waa Awood Badanaha, Xakiimka ah.

# 3383

Oo tusaalooyinkan waxaan u soo qaadannaa dadka, cidise ma fahanto aan aheyn kuwaa cilmiga leh.

# 3384

Allaah wuxuu u abuuray samooyinka iyo arlada Xaq. Hubaal, arrinkani waxaa ugu sugan calaamo mu'miniinta.

# 3385

Akhri (Nabi Muxammadow) waxaa laguu soo waxyooday oo ka mid ah Kitaabka (Qur’aanka), oo u oog salaadda si wanaagsan. hubaal, salaaddu waxay ka reebtaa (qofka) xumaanta iyo munkarka, oo xaqiiq xusidda Allaah baa wax waliba ka weyn. Oo Allaah wuu Og yahay waxa aad fashaan.

# 3386

Oo ha la doodina ehlu Kitaabka inay tahay maahee taasi sida ugu wanaagsan, marka laga reebo kuwooda ka midka ah ee u dhaqma si gar darro ah, oo dhaha: Waxaanu rumaysannahay waxa nalagu soo dejiyey waxyi ahaanta iyo waxa la idinku soo dejiyey ee waxyi ah; oo Ilaahayaga iyo Ilaahiinnuna waa Mid Keliya, oo innagu Isaga baan u hoggaansannahay (Muslimiin ahaan).

# 3387

Oo sidaas baan waxaan kuugu soo dejinnay Kitaabka (Qur’aanka). Marka kuwa aanu siinnay Kitaabka (ee aqoonsday) way rumeysan yihiin, oo kuwaana (Carabta iyo qeyrkood) waxaa ka mid ah kuwo rumeysan, oo ma diidaan Aayadahayaga waxaan ahayn gaalada macangagga ah.

# 3388

Oo ma aad akhriyin horti (Nabiyow) wax Kitaab ah, mana aad ku qorin midna gacantaada midig, markaas kuwa ehlu baadilka ahi waa ay shakiyi lahaayeen.

# 3389

Mayee! Qur’aanku waa Aayado cad cad oo ku sugan laabaha kuwa la siiyey cilmiga, oo ma diidaan Aayadahaga waxaan ahayn gar ma qaatayaasha.

# 3390

Oo waxay yidhaahdaan: Maxaa calaamooyin loogaga soo dejin waayey xagga Rabbigiis? Dheh: Calaamooyinka sideedaba waa oo Keliya xagga Allaah, aniguse waxaan uun ahay dige cad.

# 3391

Miyaanay ku fillayn inaan kugu soo dejinnay Kitaabka (Qur’aanka) loo akhriyo? Hubaal arrinkani waxaa ugu sugan naxariis iyo waano dad rumaysan.

# 3392

Dheh: Allaah baa ku filan markhaati ahaan aniga iyo idinka noo dhexeeya. Wuxuu Ogsoon yahay waxa jira samooyinka iyo arlada. kuwase rumeysan waxyaalaha aan jirin ee beenta ah oo ku gaalooba Allaah, waa kuwani uun kuwa iyagu ah hoogayaasha.

# 3393

Oo waxay ku warsadaaan inaad u soo dedejiso cadaabka, oo haddii aanay lahaan lahayn muddo go'an, wuu u iman lahaa cadaabka. Oo wuxuu ugu iman kedo iyagoo aan dareemayn.

# 3394

Waxay ku warsadaan inaad u soo dedejiso cadaabka, oo hubaal Naarta waxay ku hareersan tahay gaalada.

# 3395

Maalinta marka cadaabka ka dabooli dushooda iyo lugahooda hoostoodaba, oo wuxuu odhan: Dhadhamiya waxaad fasheen.

# 3396

Addoomahayga rumeysanow! dhulkaygu wuu ballaaran yahaye, ee Anigoo (Keliya) i caabuda.

# 3397

Naf walbaa waa tii dhadhamisa geerida. Markaas Xaggayaga baa la idiin soo celin.

# 3398

Oo kuwa (Xaqa) rumeysan oo samaha fala waxaanu hubaal ka siin hoy rugaha sare ee Jannada dhexdeeda, ay webiyadu hoostoodu qul-qulaan iyagoo ku waaraya, Wanaagsanaa abaalka kuwa camal fasha.

# 3399

waa kuwa sabra oo Rabbigood ku kalsoon oo tala saarta.

# 3400

Oo badanaa noole dhul socod ah, oo aan xambaarsaneyn risiqeeda, Allaah baa arsaaqa iyo idinkaba. Oo Waa wax kasta Maqlaha, wax kasta Ogsoon.

# 3401

Oo haddii aad weydiiso: Yaa abuuray samooyinka iyo arlada oo sakhiray qorraxda iyo dayaxa? Waxay hubaal odhan: Allaah. Ee xaggee baa haddaba loo iilay?

# 3402

Allaah wuxuu u waasiciyaa risiqa kuu doono ee ka mid ah addoomahiisa, oo ku cidhiidhiyaa (kuu doono). Hubaal Allaah wax walba wuu Ogsoon yahay.

# 3403

Oo haddii aad weydiiso: Yaa ka soo dejiya biyo (roob) daruuraha, markaa ku nooleeya arlada dhimashadeeda kaddib? Waxay odhan: Allaah. Dheh: Ammaan idilkeed mahadi wehliso waxaa iska leh Allaah. Badankooduse wax ma gartaan.

# 3404

Oo ma aha noloshatan adduunku waxaan aheyn maaweelo iyo madaddaalo. Oo hubaal Daarta dambeysa - taasi weeyaan nolosha dhabta ah (waarista), waase haddii ay og yihiin.

# 3405

Oo marka ay fuulaan doonyaha, waxay baryaan Allaah (Keliya), iyagoo u keli yeelaya cibaadada, markase uu nabad ku keeno barriga, markaas bay u shariik- yeelaan.

# 3406

Sidaas bay uga abaal dhacaan waxaanu siinnay, sidaas darteed ha iska raaxeystaan[^12], wayse ogaan doonaan.

[^12]: Waxaa sidoo kale Aayadda loo fasiri karaa gooddin ahaan: “Ee ha ka abaal dhacaan waxa aanu siinnay oo ha iska raaxeystaan, wayse ogaan doonaan waxa ku dhaca.

# 3407

Miyaanay arkayn inaanu yeellay Xaram Aamin ah, halka dadka laga dafo hareerahooda[^13]? Ee ma waxaan jirin oo been ah bay weli rumeysan yihiin, oo ku gaaloobaan Nicmadda Ilaahay (Islaamka)?

[^13]: Macnaha waa in la dilo oo loo soo qaato qafaal ahaan.

# 3408

Oo yaa ka gardarro iyo gef badan kan ka been sheega Allaah ama beeniya Xaqa marka uu u yimaado? Miyaanay se ahayn Naarta hoyga gaalada?

# 3409

Kuwase aad ugu dadaala Arrinkayaga, waxaanu hubaal ku hanuunin Jidadkaya- ga (lagu nabad galo) oo hubaal Allaah wuxuu la jiraa sama falayaasha.

# 3410

Alif laam-miim.[^1]

[^1]: Arruum : waa Biizantayiintii (Imbaraadoorayadii hore ee Roomaanka) . 2. Eeg sharaxa hoose ee Suuradda 2: Aayadda koowaad.

# 3411

Ruum waxaa lagaga adkaaday[^3].

[^3]: Waxaa ka adkaaday Furus.Furus ama Peershiya waa magacii hore ee loo yiqiin Iiraan.

# 3412

Dhulka soke ee hooseeya (Shaam iyo Falastiin), iyaguna, kaddib markii laga adkaaday, way adkaan doonaan.

# 3413

Dhowr sano gudahood, Amarka waxaa iska leh Allaah oo Keliya ka hor iyo kaddibba. Oo Maalintaas bay mu’miniintu ku farxi doonaan[^4].

[^4]: Guusha uu siiyey Allaah ehlu kitaabka darteed, ay ka guuleysteen Iiraaniyiintii dab caabudka ahaa ee waagaas.

# 3414

Gargaarka Ilaahay, wuxuu u gargaaraa kuu doono, oo waa Isaga Adkaadaha sare, Naxariista Badan.

# 3415

Waa Ballan Ilaahay, Allaah kama uu baxo Ballankiisa, laakiinse dadka badankiisu ma ogsoona.

# 3416

Waxay yaqaaniin (dadku) daahirka muuqaalka nolosha adduunkan, nolosha dambe se (Aakhirada) way moog yihiin.

# 3417

Mawaysan ka fakarin nafahooda: Allaah uma abuurin samooyinka iyo arlada iyo waxa u dhexeeya waxaan ahayn Xaq iyo muddo magacaaban? Oo hubaal in badan oo dadka ka mid ahi la kulanka Rabbigood way beeniyaan.

# 3418

Miyaanay marin (gaaladani) dhulka oo eegin siday aheyd cidhibta kuwii ka horreeyay (ee beeniyey Rusushii Alle)? Waxay ahaayeen kuwo ka xoog iyo awood badan kuwakani, oo beeray dhulka oo u camiray si ka badan sida ay kuwani u camireen, oo waxaa halkaa ula yimid xujooyin cad Rusushii loo soo diray, oo Allaah ma aha mid ku gardarrooda (dadka), ee iyaga baa nafahooda ku gardarrooday.

# 3419

Markaasay noqotay cidhibtii kuwii xuma falay xumaan (Naar), beenintay Aayadaha Ilaahay beeniyeen darteed, waxayna ahaayeen kuwo ku jees-jeesa.

# 3420

Allaah baa billaabay abuurista uunka, haddana dib u soo nooleyn (dhimasho kaddib), Xaggiisaana la idiin celin.

# 3421

Oo Maalinta ay dhacdo Saacadda (Qiyaame) way quusan Dambiilayaashu.

# 3422

Oo ugama sugnaan wax shafeecayaal ah dhexdooda kuwii ay (Allaah) la wadaajiyeen (cibaadada), oo waxay beenin kuwii ay hore ula wadaajiyeen (cibaadada).

# 3423

Oo Maalinta ay dhacdo Saacaddu waa Maalinta ay kala bixi.

# 3424

Ee ma kuwa (Xaqa) rumeeyey oo sama- ha falay, waxaa lagu maamuusi beer (Janno) gudaheed iyagoo faraxsan.

# 3425

Oo (ma xagga) kuwa (Xaqa) rumeysan waayey oo beeniyey Aayadahayaga iyo kulanka Aakhirada - kuwani cadaabka ayaa la keeni doonaa.

# 3426

Ee xurmad weyneeya Allaah oo ka hufa (ceeb iyo nuqsaan iyo inuu leeyahay wax shariig ah ama xaas ama ilmo) markaad galabsataan iyo markaad waabariisataan.

# 3427

Oo Isaga baa leh ammaan idilkeed iyo mahadba samooyinka iyo arlada gudahood, oo mudan ammaan iyo mahdin caweysinka iyo duhurnimadaba.

# 3428

Wuxuu ka soo saaraa wax nool wax dhintay, oo ka soo saaraa wax dhintay wax nool. Oo wuxuu nooleeyaa arlada dhimashadeeda kaddib. Sidaas oo kale baana la idiin soo saari.

# 3429

Oo waxaa ka mid ah Calaamooyinka (Ilaahay ee muujinaya Awooddiisa) inuu idinka abuuray carro, mise waxaadba tihiin dad ku faafa arlada.

# 3430

Oo waxaa ka mid ah Calaamooyinkiisa inuu idiinka abuuray nafahiinna lammaan idinla nooc ah si aad ugu xasishaan, oo Wuxuu dhexdiinna dhigay kalgacalo iyo naxariis, hubaal arrinkani waxaa ugu sugan calaamooyin qolo fekereysa.

# 3431

Oo waxaa ka mid ah Calaamooyinkiisa abuurista samooyinka iyo arlada iyo kala duwanaanta carrabyadiinna iyo midabya- diinna. Hubaal waxaa arrinkani ugu sugan Calaamooyin kuwa aqoonta leh.

# 3432

Oo waxaa ka mid ah Calaamooyinkiisa hurdadiinna habeenka iyo maalinta iyo doonashadiinna Deeqdiisa. Hubaal waxaa arrinkani ugu sugan Calaamooyin qolo wax maqasha.

# 3433

Oo waxaa ka mid ah Calaamooyinkiisa inuu idin tusiyo hillaaca oo baqdin iyo rajoba leh, oo Wuxuu ka soo dejiyaa biyo daruuraha oo ku nooleeyaa arlada dhimashadeeda kaddib. Hubaal waxaa arrinkani ugu sugan calaamooyin qolo garasho leh.

# 3434

Oo waxaa ka mid ah Calaamooyinkiisa inay samada iyo arlada ku sakhiran yihiin Amarkiisa, haddana marka uu idiinka yeedho yeermo keliya dhulka, aad kolkiiba soo baxeysaan.

# 3435

Oo Isaga baa iska leh waxa ku sugan samooyinka iyo arlada, kulligoodba Isaga (Allaah) bay u hoggaansan yihiin.

# 3436

Oo waa isaga (Alle) Kan billaaba uunka, haddana soo nooleyn dhimasho kaddib, oo aad bay ugu sahlan tahay. Oo Isaga baa iska leh sifooyinka sare samooyinka iyo arlada gudahooda, oo Waa Isaga Adkaadaha Sare, Xakiimka ah.

# 3437

Wuxuu idiinka yeelay tusaale nafahiinna ee Miyey idinla wadaaagaan kuwa ay midigtiinnu hanato waxa aan idiin siinnay oo aad idinku u wada siman tihiin? oo aad uga cabsataan sida aad isaga cabsataan intiinna xorta ahi?Sidaas baan ugu dhignaa Aayadaha caddaan qolo garasho leh.

# 3438

Mayee, kuwa dulmiga fala waxay raacaan hawadooda cilmi la'aan, ee yaa hanuunin mid uu Allaah lumiyo? Oo ma leh wax u soo gargaari (Aakhirada).

# 3439

Ee u jeedi wejigaaga toos diinta adigoo aan ka iilan, waa abuurista (wanaagsan) uu Allaah ku beeray dadka. Ma jirto beddelaad uunka Ilaahay (iyo diintiisa), sidaa uu (kugu amray) baa ah Jidka Toosan, laakiinse dadka badankiisu ma ay ogsoona.

# 3440

(idinkoo) u soo laaban Isaga, oo dhowra (xilka uu idin saaray), oo ooga salaadda, oo ha ka mid ahaannina Mushrikiinta.

# 3441

Kuwaasi kala qaybshay diintooda oo noqday kooxo, xizbi walbaa waxa ay haystaan[^5] ay ku faraxsan yihiin.

[^5]: Waxa ay heystaan oo caqiidooyin ah, caadooyin , dhaqammo, iwm.

# 3442

Oo marka uu dhib taabto dadka, waxay baryaan Rabbigood iyagoo u soo noqodkiis badiya, markase uu ka dhadhansiiyo Xaggiissa Naxariis, mise qaarkood waxay billaabaan inay (wax kale) Rabbigood u shariig yeelaan.

# 3443

Si ay uga abaal dhacaan waxa aan siinnay. Iskase raaxeysta (xoogaa yar) waadse ogaan doontaan (waxa idinku dhaca).

# 3444

Mise waxaan ku soo dejinnay xujo cad, markaa ka hadla waxa ay Isaga u shariig yeelaan?

# 3445

Oo markaan dhadhsansiinno dadka Naxariis, waa ay ku farxaan, oo haddii ay soo gaarto xumaato ay sababtay wixii ay gacmahoodu horey u geysteen (oo dambiyo ah), mise wayba quustaan.

# 3446

Mawaysan arkayn inuu Allaah u ballaariyo risiqa kuu doono, oo ku cidhiidhi- yo (kuu doono). Hubaal waxaa arrinkani ugu sugan calaamooyin qolo rumaysan.

# 3447

Ee sii kan qaraabada dhow ah xaqiisa, iyo miskiinka, iyo musaafirka (go’doonsan). Sidaas baa u khayr badan kuwa doonaya Wejiga Ilaahay, oo kuwan weeye kuwa ah liibaanayaasha.

# 3448

Oo wax kastoo aad bixisaan oo ribo ah, si ay ugu ziyaaddo maalka dadka[^6], kuma ziyaaddo Allaah agtiis; oo wax kastoo aad bixisaan sako[^7] ah idinkoo doonaya Wejiga Ilaahay, waa kuwani kuwa heli ajar labo laab ah[^8].

[^6]: Weedhan waxay leedahay dhowr macne, waxaa ka mid ah macnooyinkaa: a) waxaa loo bixiyo ribo ahaan ama kor saar b) waxaa la bixiyo iyadoo lagu xiro shardi ah in la gudo iyadoo faa’ido la saartay ha yaraaato ama ha badnaatee faa’idadaa. Iyo c) inaad cid siiso hadiyad adigoo uga jeeda inaad ka hesho ciddaas aad hadiyadda siisay wax ka badan oo ka weyn hadiyadda aad siisay.

[^7]: Sakada halkan waxaa sidoo kale soo galaya sadaqada tabaruca ah aad Dar Ilaahay ula baxdo.

[^8]: Waa loo laba jibbaaraa khayrka iyo barakooyinka lagu siiyo arlada iyo ajarka Aakhirada.

# 3449

Allaah waa Kan idin abuuray, haddana idin arsaaqa, haddana idin dhinsiin, haddana idin soo nooleyn. Miyey jiraan kuwa aad la wadaajisaan cibaadada mid fali kara wax ka mid ah waxaa? Xurmo oo dhan Isaga baa iska leh oo hufan, oo wuu ka Sarreeyaa waxaa ay u shariig yeelaan.

# 3450

Waxaa ka soo muuqday fasahaad barriga iyo baddaba oo ka dhashay waxa ay gacmahu dadku galabsadeen (oo dambiyo ah), si uu u dhadhansiiyo qaar ka mid ah waxay faleen, bal inay in u soo noqdaan (Xaqa).

# 3451

Dheh: Mara dhulka, markaas fiiriya sidee bay aheyd cidhibta kuwii hore (ee beeniyey Xaqa). Waxay ahaayeen badankoodu Mushrikiin.

# 3452

Ee u jeedi wejigaaga diinta toosan (Islaamka) inta aysan ka imaan Allaah Maalin aanu jirin qof celin kara. Maalintaasi dadku way kala bixi[^9].

[^9]: Waa la kala sooci kuwaa loo qaddaray inay galaan Jannada iyo kuwaa loo qaddaray inay galaan Naarta.

# 3453

Kii kastoo xaqa diida (isaga bay dhibeysaa) xaq diiddadiisu, oo kii kastoo sama fala, Kuwaasu waxay u gogol dhigaan nafahooda meel san.

# 3454

Si uu Allaah ugu abaal mariyo kuwa (Xaqa) rumeysan oo samaha fala wax ka mid ah deeqdiisa; hubaal Isagu ma uu jecla gaalada.

# 3455

Oo waxaa ka mid ah Calaamooyinka (Ilaahay ee muujinaya Weynidiisa) inuu soo diro dabaylaha iyagoo ku bishaareyn (roob) iyo inuu idin dhadhansiiyo wax ka mid ah Naxariistiisa iyo in doomuhu ku socdaan Amarkiisa oo aad dalabtaan wax ka mid ah Deeqdiisa, bal inaad mahad noqdaan.

# 3456

Oo xaqiiq Waxaan u soo dirnay hortaa Rusul dadkoodii, markaasay ula yimaadeen Xujooyin cad cad, markaas waanu ka aarsannay kuwii dambi falay. Oo waa xaq na saaran u gargaarka mu’miniinta.

# 3457

Allaah waa Kan soo dira dabaylaha, markaas bay waxay kiciyaaan daruur, uu ugu baahiyo cirka siduu doono, ee ka dhiga goosimo, markaas waxaad aragtaan roob- ka oo ka soo dhex baxaya, haddana marka uu u shubo cidduu doono oo ka mid ah addoomahiisa, mise way faraxsan yihiin.

# 3458

Inkastoo ay ahaayeen ka hor intii aan lagu soo di’in roobka wax yar horti, kuwo ka quus joogay.

# 3459

Ee fiiri raadadka Raxmadda Ilaahay; sida uu ugu nolol siiyo arlada dhimashadeeda kaddib. Hubaal Kaasi wuxuu soo nooleyn meytida, oo wax walba Isagu wuu Karaa.

# 3460

Oo haddaan dirno dabeyl daran, oo ay arkaan (beertooda) iyadoo doorsoontay oo caddaatay, waxay markaas kaddib sii wadaan inay (ku) gaaloobaan (Alle)[^10].

[^10]: Ka abaal dhacaan galladihuu siiyey.

# 3461

Ee adigu wax ma maqashiin kartid maytida, oo ma maqashiin kartid kuwa dhegaha la’ dhawaaqa, marka ay tagaan oo dhabarka jeediyaan.

# 3462

Mana ka hanuunin kartid kuwa indhaha la’ lunsanaantooda, cidna wax ma maqashiin kartid aan ahayn kuwa rumeysan Aayadahayaga oo iyagu u hoggaansan (Muslimiin ah).

# 3463

Allaah waa Kan idinka abuuray (xaalad) tabar yari, haddana baxshay xoog tabar yari kaddib, haddana qaddaray tabar yari iyo cirro xoog kaddib, Wuxuu abuuraa wuxuu doono. Oo Waa Isaga wax kasta Ogsoonaha, Awoodda Badan.

# 3464

Oo Maalinta ay saacadda (Qiyaame) dhacdo, waxay ku dhaaran dambiilayaashu inaysan nagaanin waxaan ahayn saacad, sidaas bay xaqa uga iishaan.

# 3465

Oo kuwa la siiyey Cilmiga iyo Iimaanka waxay odhan: Xaqiiq waxaad negaateen in waafaqsan Kitaabka (Qaddarka) Ilaahay ilaa iyo maalinta isa soo Bixinta, marka tani waa Maalintii isa soo bixinta, laakiinse ma aydaan ogeyn[^11].

[^11]: Macnaha waa ma aydaan rumeysneyn Xaqa.

# 3466

Maalintaas ma anfacdo kuwii dulmiga falay (la yimid shirki iyo xume kale) cudur daarasho iyo toobad keen.

# 3467

Oo waxaan ugu soo qaadannay dadka (nooc) kasta oo tusaale ah Qur’aankan gudahi, haddiise aad (Nabi Muxammadow) ula timaaddo calaamad, gaalada waxay hubaal odhan: Ma tihin idinku waxaan ahayn been ku doodayaal.

# 3468

Sidaas buu Allaah u daboolaa quluubta kuwa aan wax ogeyn[^12].

[^12]: Waa kuwa aan dooneyn inay bartaan Xaqa oo ku dhaqmaan ee ka dhoohan.

# 3469

Ee sabar, hubaal Ballanka Ilaahay waa xaq, oo yeysan ku liidsan kuwa aan (Aakhirada) yaqiinsaneyn (oo kaa dhigin mid aan ku samrin oo sugnaan diintiisa).

# 3470

Alif Laam Miim[^2].[^1]

[^1]: Luqmaan Al-Xakiim. Waxaa la sheegay inuu ahaa qaalli ka mid ah qaalliyaashii banii Israa'iil. Waana Gideon, ee ku xusan Towraadda. Waxaa sidoo kale la yidhi wuxuu ahaa nin Xabashi ah ama Nuubi ee noolaa waqtigii Madyan, sidaas darteed ay Carabtu yaqaaneyn.

[^2]: Eeg sharaxa hoose ee Suuradda 2: Aayadda 1.

# 3471

Kuwakani waa Aayado ka mid ah Kitaabka (Qur’aanka) Xikmadda badan.[^3]

[^3]: Eeg sharaxa Suuradda 10: Aayadda 1

# 3472

Hanuun iyo Naxariis u ah sama falayaasha.

# 3473

Kuwa u ooga salaadda si wanaagsan oo bixiya Zakada, oo iyagu ah kuwo yaqiinsan Aakhirada.

# 3474

Kuwaasi waxay ku sugan yihiin hanuun xagga Rabbigood ah, oo waa kuwan kuwa ah liibaanayaasha.

# 3475

Oo waxaa ka mid ah dadka mid gadan hadal uu isku maaweeliyo[^4] si uu uga lumo Jidka Ilaahay (Islaamka) cilmi la'aan, oo ku jees-jeesa. Kuwani waxay leeyihiin Cadaab Silcisa.

[^4]: Hadalka maaweelida ah waxay culimadu qaar ku fasireen shirkiga, qaarna wararka dadka lagu lumiya, heesaha anshax darrada ah, ama Miyuusigga ruxa dadka ee keena is walaaqa, laakiinse dhabtu waxaa weeye waxaa soo galaya hadalka maaweelada ah wax kasta oo dadka ka jeediya Qur’aanka ama Xusidda Ilaahay.

# 3476

Oo Marka loo akhriyo Aayadahayaga (Qur’aanka), ka jeesta kibir darti, sida inaanu maqalba, sidiiyoo uu qabo dhego culeys, ee ku war geli Cadaab Xanuun Badan.

# 3477

Kuwa (Xaqa) rumeysan oo samaha fala, waxay leeyihiin beero barwaaqo ah(Janno).

# 3478

Iyagoo ku waaraya dhexdeeda, waa Ballan Ilaahay oo Xaq ah, oo waa Isaga Adkaadaha Sare , Xakiimka ah.

# 3479

Wuxuu abuuray samooyinka tiirar la’aan aad arkeysaan, oo wuxuu kor dhigay buuro ku qotansan arlada si aanu idiin la dhaqdhaqaaqin. Oo Wuxuu ku fidiyey dhexdeeda xoolo nooc kasta leh, oo Waxaanu ka soo shubnay biyo daruuraha, waxaana ku soo bixinnay (dhir) nooc kasta oo wanaagsan.

# 3480

Waa kan Abuurka Ilaahay ee i tusa bal waxa ay abuureen kuwaa sokadi (la caabudo). Mayee, dulmi (shirki iyo xume) falayaashu waxay ku jiraan habow cad.

# 3481

Oo xaqiiq waxaanu siinnay Luqmaan (Gideon) Xikmad (oo aanu ku nidhi): Ku mahadi Allaah. Oo kii kastoo mahdiya wuxuu uun u mahad naqi naftiisa, kii kastoo gaaloobana, hubaal Allaah waa isku filnaha Deeqtoon, Ammaanan.

# 3482

Oo (xus) markuu Luqmaan ku yidhi wiilkiisa (Abimelek) isagoo waaninaya: Maandhow! Ha u shariig yeelin waxbana Allaah. Hubaal shirkigu waa dulmi aad iyo aad u Weyn[^5].

[^5]: Nabigu s.c.w. wuxuu yidhi: Aan ku dheehin iimaankooda dulmi (gef ama gardarro) (loolma jeedaa danbiyada yar yar ee dadku galaan ha ka galeen Alle ama iyaga ha iska galeene) waxaase loola jeedaa shirkiga, soo ma aydaan maqal Qowlka Alle : «Xaqiiq, shirkigu hubaal waa dulmi aad u weyn. (Bukhaari).

# 3483

Oo Waxaanu ku faral yeelnay aadmiga (inuu daryeelo) labadiisa waalid. Hooyadii waxay uur ku siddaa iyadoo tabar yar tabar yari kalena u dheer tahay, oo gudhinta naas nuujintiisu waa labo sano dhexdood - ee ii mahad naq aniga iyo labadaada waalidba. Waa Xaggayga meel noqodka dambe.

# 3484

Haddayse kugula dadaalaan inaad ii shariig yeesho (ila wadaajiso cibaadada) wax aad u cilmi lahayn, ha ka yeelin, oo kula soco adduunkan si fiican, oo raac jidka kan aniga ii soo noqodka badiya. Waa Xaggeyga halka la idiin soo celin, markaas waxaan idiin sheegi waxaad fasheen.

# 3485

Wiilkaygiyow! Hubaal haddii ay tahay (wax uun) le’eg iniin sisin, walowba xitaa ay ku jirto dhadhaab ama taal cirkaa kore ama dhulka hoose, Allaah waa keeni (ifka). Hubaal Allaah waa Dhimriye, Xog Ogaal ah Xeel dheer.

# 3486

Wiilkaygiyow! U oog salaadda si wanaagsan oo amar samaanta oo reeb xumaanta oo u sabar waxa kugu dhaca, hubaal umuurahan waxay rabaan geesinnimo lagu go’aan qaato.

# 3487

Oo ha ka jeedin wajigaaga dadka isla weyni darteed[^6], oo ha ku marin dhulka is qaad qaad. Hubaal Allaah ma jecla isla weyne walba oo faan badan.

[^6]: Bal waxa la doonayo waa inaad qaddariso dadka oo ku soo qaabisho wejigaaga oo dhan adigoo muusoonaya muujinaya farxad, oo aad u dhageysato si baraarug leh adigoo aad u daneynaya waxa ay kuu sheegayaan.

# 3488

Oo raac sida toosan ee dhexdhexaadka ah xagga socodkaaga, oo hoos u dhig codkaaga. Hubaal kan ugu xun codadka waa cida dameeraha.

# 3489

Miyeydaan arkayn inuu Allaah idiin sakhiray wax waliba oo ku sugan samooyinka iyo wax waliba oo ku sugan arlada, oo idiin taam yeelay Nicmooyinkiisa kuwo muuqda iyo kuwo qarsoonba? Oo waxaa ka mid ah dadka mid ka dooda arrinka Ilaahay isagoon u lahayn cilmi iyo hanuun iyo kitaab wax iftiimiya midna.

# 3490

Oo marka lagu yidhaahdo: Raaca waxa Allaah soo dejiyey oo waxyi ah, Waxay yidhaahdaan: Mayee, waxaanu raacaynaa waxa aanu ka hellay aabayaashayo. Oo ma xitaa hadduu shaydaan ugu yeedhayo cadaabka dabka huritaanka badan.

# 3491

Oo ku kastoo isu dhiiba isagoo dhan Allaah (adeeca, baarri ah, towxiidka heysta) isagoo ah same fale wuxuu dhab ahaan qabsaday siddaha kalsoonida ee adag (aan go'eyn). Oo Allaah baa leh oo loo celiyaa cidhibta arrimaha oo idil.

# 3492

Oo ku kastoo rumeyn diida (Xaqa ama qariya) yey ku murugo gelin rumeyn la’aantiisa, waa Xaggayaga Annaga meel noqodkoodu, oo Waxaanu u sheegi waxay faleen. Hubaal Allaah waa Ogsoon yahay waxa ku jira laabaha (dadka).

# 3493

Waxaan u raaxeyn wax yar, markaasaan ku dirqin cadaab aad u adag.

# 3494

Oo haddii aad weydiiso: Yaa abuuray samooyinka iyo arlada? waxay hubaal odhan: Allaah. Dheh: Ammaan idilkeed mahadi wehliso waxaa mudan Allaah. laakiinse badankoodu ma ogsoona.

# 3495

Wax walba oo ku sugan samooyinka iyo arlada waxaa leh Allaah. Hubaal Allaah waa isku Filnaha Deeqtoon, la Ammaano.

# 3496

Oo haddii geed walba ee dhulka jira laga (dhigo) qalimmo, oo baddana (ku taakuleyso khad) iyadoo toddobo badood ay kaydsiinayaan, ma dhammaadeen Kelmedaha (amarrada) Ilaahay. Hubaal Allaah waa Adkaade Sare, Xakiim ah.

# 3497

Ma aha abuuriddiinna iyo soo bixintiinnu idinkoo dhammi waxaan ahayn sida (abuuridda iyo soo bixinta) naf keliya. Hubaal Allaah waa Wax kasta Maqle, wax kasta Arka.

# 3498

Miyaanad arkayn in Alle habeenka dhex galiyo maalinta, maalintana dhex gasho habeenka, oo Wuxuu idiin sakhiray qorraxda iyo dayaxa, uu mid walba ku roorayo waddadiisa ilaa muddo magacaaban; iyo in Allaah waxa aad fashaan Ogsoon yahay?

# 3499

Arrinkaasi waxaa ugu wacan in Allaah uu Isagu Xaq yahay, oo waxa ka sokeeya ay baryaan uu baadil yahay, iyo inuu Allaah yahay Sarreeyaha, Weyn.

# 3500

Miyaadan arkayn inay doomuhu ku dul maaxaan badda Nicmadda Ilaahay[^7], si uu idiin tusiyo wax ka mid ah Calaamooyin- kiisa? hubaal, arrinkani waxaa ugu sugan Calaamooyin samir badane kastoo, mahad naq badan.

[^7]: Nabigu s.c.w. wuxuu yidhi: “Allahayow ma koobi karno nicmooyinka aad noo gashay iyo ammaantaada ee waa sida aad Adigu isu ammaantay.”

# 3501

Oo marka uu hir buuro la moodo uu daboolo, waxay baryaan Allaah Keligii oo u gaar yeelaan cibaadada. Markase uu nabad ku keeno barriga, waxaan ka mid ah mid dhexdhexaad ah[^8]. Oo cidina ma diiddo Aayadahayaga aan aheyn axdi laawe kasta khaa’in ah, abaal dhac badan.

[^8]: Muqtasid waxaa loola jeeedaa qofka aan ugu shukriyin Allaah si dhan oo kaamil ah.

# 3502

Dadow! Iska jira (Ciqaabka) Rabbigiin, oo ka baqa Maalin aanu waalid u geli doonin wax abaal ah wiilki, oo cunugna u geli doonin wax abaal ah waalidki. Hubaal Ballanka Ilaahay waa Xaq, ee yeysan idin hodin nolosha Adduunku, oo yaanu idinka hodin kan wax hoda (shaydaanka) ee dhagarta badan xagga Ilaahay.

# 3503

Hubaal Allaah Isaga Keliya baa Ogsoon waqtiga Saacadda (Qiyaame), oo soo dejiya roobka, oo Wuxuu Ogsoon yahay waxa ku jira ilma galeennada[^9]. Oo nafna ma oga maxay kasban berri[^10], oo nafina ma oga dhulkee bay ku dhiman. Hubaal Allaah waa wax kasta Ogsoone, Xog Ogaal ah (Xeel Dheer).

[^9]: Wuxuu Ogsoon yahay waxa kasta oo ku saabsan ilmahaa yar hadday tahay markaasi iyo aayaha dambe waxa uu noqon.

[^10]: Dadku ma hubaan waxa ay fali doonaan berritoole ama ay kasban doonaan, iyadoo sidaas tahay waa inay dadaalaan oo doontaan waxa anfacaya. 11. Nabigu s.c.w. wuxuu yidhi: “Shan Allaah Keliya uun baa ogsoon: Saacadda Qiyaame, Roobka kolkuu iman, waxa uurka ku jira, nafi waxay mudan waqtiga soo socda iyo nafi meel ay ku dhiman.”

# 3504

Alif laam-miim[^1].

[^1]: Eeg sharaxa hoose ee Suuradda 2: Aayadda 1.

# 3505

Soo dejinta Kitaabka (Qur’aanka), shaki kuma jiro, waa xagga (Allaah) Rabbiga uunanka.

# 3506

Mise waxay leeyihiin waa uu been abuurtay (Nabigu)? Mayee! Waa Xaq ka yimid Rabbigaa, si aad ugu digtid qolo aanu dige u iman hortaa adiga (Nabi Muxammadow) bal inay raacaan dhabbaha toosan.

# 3507

Allaah waa Kan ku abuuray samooyinka iyo arlada iyo waxa u dhexeeya oo dhan lix Maalmood, markaas Wuxuu dul ahaaday Carshiga[^2]. Ma lihidin Isaga sokadi wax gacal soke (gargaare) ama Shafeece. Ee miyeydun haddaba waansameyn?

[^2]: Istawaa waa ka kor ahaansho Carshiga, waana tilmaan waajib ah in la rumeeyo si ku habboon Weynida iyo Heybadda Ilaahay iyo Awooddiisa.

# 3508

Wuxuu agaasimaa arrinka ka jira samada ilaa arlada, markaasuu arrinka Xaggiisa kor u aadaa Maalin qaddarkeedu yahay kun sano waxaad tirsataan ah[^3].

[^3]: Waa arrinka ay soo qaadaan malaa’igta. Aayaddan waxay muujineysaa awoodda Ilaahay iyo Weynidiisa.

# 3509

Kaasi waa Ogsoonaha waxa aan muuqan, iyo waxa muuqdaba, Adkaadaha Sare, Naxariis Badnaha.

# 3510

Kan u dhammeystiray wanaag wax kasta uu abuuray, oo ka billaabay abuurista aadmiga dhoobo.

# 3511

Markaas ka dhigay tarankiisa miir biyo la liidsado.

# 3512

Markaas ka yeelay mid dhan oo ku afuufay wax ka mid ah Ruuxdiisa (uu u abuuray), oo idiin sameeyey maqalka iyo aragga iyo kasha, wax yar baadse mahad naqdaan.

# 3513

Oo waxay yidhahdaan: Ma marka aan (dhiminno oo noqonno) kuwa ku baabba’a dhulka, miyaa noqon abuur cusub? Mayee’ waxayan rumeysneyn la Kulanka Rabbigood (ee Aakhirada).

# 3514

Dheh: Waxaa idin oofsan Malakul mowd la idiin xil saaray, markaas baa xagga Rabbigiin la idin soo celin.

# 3515

Oo haddii aad arki lahayd marka ay dambiilayaashu hoos u rogi madaxyadooda Rabbigood horti (iyagoo leh): Rabbigayow! Haatan aragnay (runta) oo maqallay, ee dib noo celi, waxaanu fali camal san, xaqiiq waanu yaqiinsannaye.

# 3516

Oo haddii aan doonno, waxaan siin laheyn naf walba hanuunkeeda, laakiinse Qawl xaq ah baa horay iiga dhacay inaan xaqiiq ka buuxin doono Naar jinka iyo insiga (I caasiya) dhammaan.

# 3517

Ee dhadhamiya, waayo waxaad illowdeen (dan u geli weydeen) la Kulanka Maalintiinnaan, hubaal Annaguna waanu idin illoowi (oo idiinka tageynaa Naarta), oo dhadhamiya cadaabka waaridda camalkiinnii dartiis.

# 3518

Sideedaba waxaa rumeysan Aayada- hayaga kuwa marka lagu waaniyo, la dhaca sujuud[^4] oo ku tasbiixsada Ammaanaha Rabbigood, oo aan iyagu isla weyneyn.

[^4]: Waxay u sujuudaan Allaah si khushuuc leh. Waxaa sunno ah in lala yimaado sujuud tilaawa halkan hadduu qofku akhriyo ama maqlo Aayaddan oo kale.

# 3519

Waxay ka dheeraadaan dhinacyadoodu gogollada jiifka, baryaan Rabbigood si cabsi leh iyo Rajaba, oo waxaanu siinnay wax ka bixiyaan (si fiican).

# 3520

Ee ma oga nafi waxa loo qariyey (Jannada dhexdeeda) ee ay indho ku qabowsadaan, abaal marin awgeed waxay camal san falayeen.

# 3521

Ee ma mid mu'min ah baa la mid ah mid isagu caasi ah? Ma ay sinna.

# 3522

Ma kuwa (Xaqa) rumeysan ee fala samaha, Beeraha barwaaqada ah (Jannada) waa hoygooda daa’inka ah, marti soor ahaan waxay camal san faleen.

# 3523

Kuwase caasiyooba, hoygoodu waa Naar, markastoo ay doonaanba inay ka soo baxaan waa lagu celin oo waxaa lagu odhan: Dhadhamiya cadaabka Naarta aad beenin jirteen.

# 3524

Oo waxaanu dhadhansiin cadaabka aad u dhow[^5] ka hor cadaabka weyn, bal inay soo noqdaan.

[^5]: Waa dhibaatooyinka iyo musiibadaha adduunka.

# 3525

Oo yaa ka dulmi badan mid isagu lagu waaniyey Aayadaha Rabbigi, markaas ka jeesada?Waanu ka aarsan dambiilayaasha.

# 3526

Oo xaqiiq Waxaanu siinnay Muusaa Kitaabka[^6], ee ha ka shakiyin la kulankiisa[^7], oo Waxaanu uga dhignay hanuun ilmahii Israa’iil.

[^6]: Towraadda waxaa lagu soo dejiyey Nabi Muuse c.s., Qur’aankana waxaa lagu soo dejiyey Nabi Muxammad s.c.w., waana u hanuun dhammaan ummadaha.

[^7]: La kulankii Nabi Muxammad s.c.w. uu la kulmay Nabi Muuse c.s. habeenkii Micraajka.

# 3527

Oo Waxaanu ka yeellay qaar ka mid ah iyaga (ilmahii Israa’iil) hoggaamiyaal wax ku hanuuniya Amarkayaga, markay samreen, oo waxay ahaayeen[^8] kuwo yaqiinsan Aayadahayaga.

[^8]: Markay ku sabreen oogidda Xaqa iyo ku dhaqanki.

# 3528

Hubaal Rabbigaa baa kala xukumi dhexdooda Maalinta Qiyaamaha waxa ay isku khilaafsan yihiin.

# 3529

Oo miyaanay ku hanuuneyn inta aan hallignay hortood oo facyo ah oo ay guryahoodii maraan, hubaal arrinkaasi waxaa ku sugan calaamooyin. Ee miyaanay wax maqleyn?

# 3530

Oo miyaanay arkayn inaanu u soo kaxeyno biyaha dhul diir ah aan dhir laheyn, oo aan ka soo saarno sarac ay wax ka cunaan xoolahooda iyo iyaga nafahoodaba? Ee miyaanay wax arkeyn?

# 3531

Oo waxay yidhaahdaan: Goorma buu kala xukunka dhexdeenna dhici haddii aad run sheegaysaan?

# 3532

Dheh: Maalinta kala xukunku[^9] iimaanka kuwa (hadda Xaqa) diida (ee qariya) waxba uma tarayo kolkaa lamana siinayo fursad.

[^9]: Maalinta kala baxa waa maalinta loo kala garsoori doono dadka oo dhan, waxaana loola jeedaa Maalinta Qiyaamaha.

# 3533

Ee isaga jeeso oo sug[^10], hubaal iyaguna (gaalada) sidoo kale waxay sugayaan (waxaad ku dambeysaan).

[^10]: Nabi Muxmmad s.c.w. iyo mu’miniintaba waxaa la amray inay ka sugaan guul xagga Ilaahay iyo halaagga gaalada gefka iyo gardarrada badan gooray ahaataba.

# 3534

Nabiyow! Dhowr (xilka uu ku saaray) Allaah, oo ha waafaqin (rabitaannada) gaalada iyo munaafiqiinta. hubaal Allaah waa wax kasta Ogsoone, Xikmad badan.

# 3535

Oo raac waxa laguu waxyoodo ee kaaga yimaada Rabbigaa; hubaal Allaah waa u Xog Ogaal waxa aad fashaan.

# 3536

Oo isku hallee Allaah, oo Allaah ku Filan wakiil uu ahaado.

# 3537

Uma yeelin Allaah ninna labo qalbi oo ku jira gudahiisa, kamana dhigin afooyinkiinna aad dhabarradooda ku matashaan dhabarrada hooyooyinkiin[^2], hooyooyinkiin oo kale, kamana dhigin kuwaa aad ku sheegataan inay yihiin ilmahiinna, ilmihiinna runta ah aad dhasheen[^3]. Kuwani wax kale maahee waa hadal uun aad ka tidhaahdaan afafkiinna. Oo Allaah wuxuu ku hadlaa runta, oo Isagaa wax ku hanuunsha Jidka (Toosan ee Islaamka).[^1]

[^1]: Al-Axzaab waxay tilmaameysaa isbaheysigii qabaa’ishii Carabta ee gaalada ahayd iyagoo col ku ah Muslimiintii degganeyd Madiinah iyagoo ku soo qaaday duullaan loogu magac daray Al-Axzaab ama Al-Khandaq (dagaalkii Godka”).

[^2]: Waa ninka oo ku yidhaahda xaaskiisa waxaad iiga dhigan tahay dhabarka hooyaday, waxayna sidaas xaaska kaga noqoneysey ninkeeda xaaraan abadki. Laakiin waxaa lagu nasakhay Islaamka, waxayna xaaska u noqon xalaal kaddib marka uu baxsho kafaaro gudda lagu xusay Suuradda 58: Aayadaha 3-4.

[^3]: Carruurtaa aad idinka korisaan oo dar yeeshaan. Mowla waa addoonka la xoreeyey ama uu abbaankiisa ka dhigtay wiil uu dhalay ahaan, sida Saalim, wuxuu ka dhigtay Xudayfa wiilkiisa oo kale, waxaana loo yaqiin mowlaa Xudeyfa.

# 3538

Ugu abtiriya aabbayaashood, sidaasi baa caddaaladsan Allaah agtiis. Haddiise aydaan garanayn aabbayaashood, waa walaalihiin diinta iyo saaxiibbadiin, oo idinkuma saarna eed dushiinna wixii gef idiinka dhaca, laakiinse (waxaad eed ku leedihiin wixii) ay kas iyo ula kac u sameeyaan quluubtiinnu[^4], Oo Allaah waa Dambi dhaaf Badane, Naxariis Badan.

[^4]: Nabigu s.c.w wuxuu yidhi: “Allaah kor ahaaye wuxuu ummaddan ka saamaxay wixii uga dhaca gef aan ula kac ahayn, hilmaanka, iyo waxa lagu qasbo.”

# 3539

Nabiga isaga baa uga xaq leh mu’miniinta nafahooda[^5], oo afooyinkiisu waa hooyooyinkood (oo kale). Oo qaraabadu iyaga baa qaarba qaarkood isagu kala sokeeya oo xaq leh Kitaabka Ilaahay xagga mu’miniinta (kale) iyo (xagga) kuwaa ka soo haajiray (guryahooda), in maahee aad u fashaan wanaag saaxiibbadiin, kaasi wuxuu ku qoran yahay Kitaabka[^6].

[^5]: Nabiga s.c.w. baa sii mudan in la maqlo oo daacad loo ahaado. Mu’miniinta dhabta aha waxay jecel yihiin Nabiga s.c.w. wax ka badan nafahooda arrin kasta oo la soo gudboonaada.

[^6]: Waxaa loola jeedaa Looxa Maxfuudka. Waxaa halkan loola jeedaa siismada cidaan waraso ahayn in loo dardaarmo wax aan ka badneyn seddex meeloodoo meel dhaxalka laga tagey.

# 3540

Oo (xus Nabiyow) markaan la galnay axdi Nabiyada iyo adigaba, iyo Nuux, iyo Ibraahiim, iyo Muuse iyo Ciise - wiilka Maryam. Oo waxaanu la galnay axdi aad u adag.

# 3541

Si uu wax uga weydiiyo run sheegyaasha runtooda[^7], oo Wuxuu u diyaariyey gaalada cadaab aad u xanuun badan.

[^7]: Si uu u weydiiyo Anbiyada waxa ay soo gaarsiiyeen dadkooda iyo sida loogu jawaabay. Runlowyada waxaa sidoo kale loola jeedi karaa kuwaasi rumeeyey dhambaalka ay soo gaarsiiyeen anbiyadooda oo sii gaarsiiyey dadka kale.

# 3542

Kuwiinaan idinku (Xaqa) rumeysanow! Xusuusta Nicmadda Ilaahay idiin galay markay idin yimaadeen ciidammo[^8], markaas aan ku dirnay dabayl xoog badan iyo ciidammo aydaan arag, oo Allaah waa uu Arkaa waxa aad fashaan.

[^8]: Aayaddan waxay ka hadleysaa qisada axzaabtii, waana kooxo lagu jabiyey dagaalkii Godka, waayo waxay ka hor yimaadeen Allaah iyo Rasuulkiisa. Waxaana loola jeedaa askar aydan arkin malaa’igta, wuxuu Allaah u soo diray inay halaagaan cadowyadiisa.

# 3543

(Xusuusta) markay idiinka yimaadeen dushiinna iyo hoostiinnaba, oo indhuhu iisheen, oo wadnayaashu soo gaareen dhuumaha, oo aad billowdeen inaad ku malaysaan Allaah malooyin (kala duwan).

# 3544

Halkaas baa mu’miniinta lagu imtixaa- nay, oo la gilgilay gil-gilid aad u daran.

# 3545

Markay munaafiqiintu iyo kuwa quluubta ka buka (iimaankoodu daciif yahay) lahaayeen: Allaah iyo Rasuulkiisu waxa ay noo yabooheen (oo guul ah) waa waxaan waxba ka jirin oo hoditaan ah.

# 3546

Markay koox idinka mid ahina tidhi, Reer Yathribow[^9]! Hlakaan joogitaan idiin ma leh ee noqda (xagga Madiina). Oo koox kalena oo ka mid ah idan weydiisteen Nabiga iyagoo leh: Hubaal guryahayagu waa baylah, oo ma ahayn baylah, ee waxay rabeen oo keliya inay cararaan.

[^9]: Yathrib waa magacii hore ee loo yaqaan Madiinah ka hor imaanshaha Nabiga s.c.w.

# 3547

Oo haddii laga soo weerari lahaa Magaalada dhinacyadeeda, oo markaas laga dalbi lahaa (munaafiqiinta) fidno (inay gaaloobaan), horay bay ka yeeli lahaayeen, kamana laba laabeeyeen wax yar mooyee.

# 3548

Oo waxay horay axdi kula galeen Allaah inaysan jeedineyn dhabarradooda (waqtiga dagaalka), oo Axdiga Ilaahay waa mid lays weydiinayo.

# 3549

Dheh: Cararku wax idiin ma tarayo, haddii aad ka carartaan geeri ama dil, oo markaas laydiin ku raaxeyn maayo (adduunka) in yar mooyaane.

# 3550

Dheh: Waa kuma kan idinka qaban kara Allaah haddii uu idinla doono dhibaato ama idinla doono naxariis[^10]? Oo uma helayaan nafahooda Allaah sokadi gacal sokeeye ah iyo gargaare midna.

[^10]: Waxaa loola jeedaa Yaa ka joojin kara Arrinka Alle inuu fulo.

# 3551

Allaah waa ogsoon yahay dhab ahaan kuwaa idinka mid ah[^11] ee dib u reeba (kuwa kale), iyo kuwa ku yidhaahda walaalahood: Noo kaalaya[^12]; oo ma yimaadaan dagaalka in yar ma’ahee[^13].

[^11]: Kuwa ka cesha dadka kale inay taageero siiyaan jihaadka oo garab istaagaan mujaahidiinta dagaalka.

[^12]: Halkii ay ku biiri lahaayeen.

[^13]: Markaasna waxay u baxaan ujeeddooyin kale sida aad maal heshaan, iwm.

# 3552

Ee bakhayllada ah xaggiinna[^14], markase cabsi timaaddo waxaad arki iyagoo ku soo eegaya oo indhahoodu wareegayaan sida mid la sakaraad ah geeri; markase ay cabsidu tagto, waxay idinku dhibaan carrabyo afaysan, ka bakhaysha khayrka; kuwaasi ma ay rumaynin (Xaqa). Sidaa awgeed buu Allaah u buriyey acmaashooda, oo arrinkaasi wuu u fudud yahay Allaah.

[^14]: Masuug badan waxaa loola jeedaa aan dooneyn inay siiyaan wax kaalmo ah hirgelinta diinta.

# 3553

Waxay moodaan Axzaabtu inayan tegin[^15], oo haddii ay axzaabtu imaan (mar kale)[^16], waxay jeclaan lahaayeen in baadiyaha ay la jiraan Carabta reer miyiga ah oo halkaas ka weydiinayaan wararkiin- na; oo haddii ay idin dhex joogi lahaayeen ma ay dagaal galeen in yar ma’ahee.

[^15]: Cabsidooda zaa’idka ah munaafiqiinta, kuwaasoo fulayo ah, marka ma rumeystaan in ciidammada cadowga la jebiyey.

[^16]: Dagaalkii Godka muslimiinta ma gelin dagaal, waayo Allaah wuxuu soo diray dabeyl iyo malaa’ig kala firdhisay gaaladii.

# 3554

Xaqiiq waxaa idiinku sugan Rasuulka Ilaahay tusaale wanaagsan[^17] uu raaco mid kastoo rajeeya (la Kulanka) Ilaahay iyo Maalinta Aakhiro, oo xusa Allaah in badan.

[^17]: Nabiga s.c.w. waa tusaale lagu daydo oo la raaco xag kasta nolosha iyo xagga jihaadkaba.

# 3555

Oo markay Mu’minintu arkeen axzaabta waxay yidhaahdeen: Kani waa waxay Allaah iyo Rasuulkiisu noo yabooheen[^18], oo Allaah iyo Rasuuliisu run bay sheegeen, oo uma kordhin waxaan ahayen iimaan iyo hoggaansan.

[^18]: Allaah wuxuu u ballan qaaday Rasuulkiisa iyo mu’miniinta guul kaddib dhibka iyo shiddada. Waxaana la amray inay sugaan waxa uu Allaah u yaboohay.

# 3556

Waxaa ka mid ah mu’miniinta rag ka run sheega axdiga ay la galaan Allaah (guul ama geeri), marka waxaa ka mid ah mid isagu gutay ballankiisa (oo shahiiday), oo waxaa ka mid ah mid isagu weli sugaya; oo ma ayan beddelin in yarba ha ahaatee.

# 3557

Waa si uu Allaah uga abaal mariyo runlowyda runtooda, oo u cadaabo munaafiqiinta haddii uu doono ama ugu soo jeedsado (si naxariis leh). Hubaal Allaah waa Dambi Dhaaf Badane, Naxariis Badan.

# 3558

Oo Allaah wuxuu dib ugula ceshay gaalada ciilkooda, ma ay helin wax khayr ah; oo Allaah baa ka kaafiyey mu’miniinta dagaal ay galaan, oo Allaah waa Xoog Badane, Adkaade Sare ah.

# 3559

Oo wuxuu ka soo saaray kuwii ka midka ahaa ehlu Kitaabka[^19] ee caawiyey (mushrikiinta) dhufaysyadooda oo ku tuuray quluubtooda argagax (sidaa darteed) qaar (ka mid ah) waad leyseen, oo qaar (kale) soo qafaalateen.

[^19]: Yuhuuddii Banii Quraydha ee uga baxay axdiga Muslimiinta.

# 3560

Oo Wuxuu idin dhaxalsiiyey dhulkooda iyo guryahooda iyo maalkooda[^20] iyo dhul aydaan (hadda ka hor) cag dhigin[^21], oo Allaah wax walba waa uu Karaa.

[^20]: Kaddib markay kala tageen kooxihii isa soo baheystey, wuxuu Allaah amray Nabigiisa inay duullaan ku qaadaan banii Qurayda, qabiil Yahuud ah oo wax ka degganaa Madiina oo kaga baxay Muslimiinta axdigii ay wada galeen, oo gacan siiyey cadowgooda, markaasay hareereeyeen, markaasaa la laayey wixii dagaal geli karay, oo la soo qafaashay haweenka iyo carruurtoodii.

[^21]: Arladaasoo ay galeen ciidanka Muslimiinta, oo ay ku furteen duullaamo xigay duullaankaa.

# 3561

Nabiyow! Ku dheh xaasaskaaga: Haddii aad tihiin kuwo raba nolosha adduunkan iyo quruxdeeda - haddaba kaalaya waxaan idin siin sahay oo idin diri diritaan quruxsan

# 3562

Haddiise aad rabtaan Allaah iyo Rasuulkiisa iyo Daarta Aakhiro, hubaal Allaah wuxuu u diyaarshay samo falooyinka idinka mid ah abaalgud weyn.

# 3563

Xaasaska Nabigow! Mid kastoo idinka mid ah oo la timaadda xumaan (macsi) cad, waxaa loo labanlaabi cadaabka, oo arrinkaasi wuu u fudud yahay Allaah.

# 3564

Tiise idinka mid ah ee adeecda Allaah iyo Rasuulkiisa oo sama fasha, Waxaanu siin ajarkeeda labo jibbaar, oo Waxaanu u diyaarinnay risiq sharaf leh (Jannada gudaheeda).

# 3565

Xaasaska Nabigow! La mid ma tihin haweenka kale oo dhan, ee haddii aad Alle ka cabsataan, ha ahaanina kuwo dabacsan oo nugul xagga[^22] hadal(kiinna), si uusan kan qalbiga ka buka damac u gelin[^23], oo ku hadla hadal wanaagsan oo gar ah.

[^22]: Waa hadalka ku xambaari kara dadka kale inay falaan fal aan wanaagsaneyn ama damac gelin kara.

[^23]: Qofka jecel xumaanta sida zinada iwm.

# 3566

Oo ku sugnaada guryihiinna[^24], hana u wareegaysanina idinkoo muujin quruxdiinna sida ismuujintii iyo isbandhiggii jaahiliyaddii hore[^25], oo u ooga salaadda si wanaagsan, oo bixiya Zakada oo adeeca Allaah iyo Rasuulkiisa, Allaah wuxuu rabaa oo keliya inuu idinka fogeeyo fadarada (dambiga) Ehlu baydkow[^26], iyo inuu idin daahiriyo daahirin dhan.

[^24]: Waxaa la amray haweenka Nabiga s.c.w. oo haweenka kalena ay soo galayaan inay joogaan guryahooda oo ayan uga bixin waxaan ahayn dan bannaan.

[^25]: Jaahiliyaddii hore: Waxaa loola jeedaa gaalnimadii jirtey ka hor waqtiga Nabiga s.c.w., waxaa sidoo kale la yidhaahdaa jaahiliyad: macsida iyo dambiga la galo kaddib qaadashada Islaamka.

[^26]: Ahlul Bayt: Waxaa loo jeedaa xaasaska Nabiga s.c.w iyo qaraabadiisa soke.

# 3567

Oo dhaqan gasha waxa lagu akhriyo guryihiinna oo Aayadaha Ilaahay ah iyo Xikmadda; Hubaal Allaah waa Dhimriye, Xog Ogaal ah (Xeel Dheer).

# 3568

Hubaal Muslimiinta iyo Muslimooyinka, mu’miniinta iyo mu’minooyinka, (Alle iyo Rasuul) adeecayaasha iyo adeecooyinka, run sheegayaasha iyo run sheegooyinka, saabiriinta iyo saabirooyinka, khushuucayaasha (ku khushuuca salaaddooda) iyo khushoocooyinka, sadaqeystayaasha iyo wax sadaqeystooyinka, soomayaasha iyo soomooyinka iyo dhowrsanayaasha xafida xubnahooda gaarka ahi iyo dhowrsanooyinka, Alle xusayaasha in badan iyo (Alle) xusooyinkaba (Qur’aan akhriska badan). Allaah wuxuu u diyaariyey dambi dhaaf iyo abaalgud weyn (Janno).

# 3569

Kuma habboona nin mu’min ah ama haweeney mu'minad ah, marka ay Allaah iyo Rasuulkiisu Arrin gooyaan inay yeeshaan talo goosi iskood ah; oo mid kastoo caasiya Allaah iyo Rasuulkiisa, wuxuu xaqiiq lumaa lumis caddaan ah.

# 3570

Oo (xusuuso) markaad ku lahayd kan uu Allaah u nicmeeyay[^27] oo adiguna aad u nicmaysay: Heyso afadaada oo dhowr (xilka uu ku saaray) Allaah; oo waxaad ku qarisay naftaada wax uu Allaah keenayo debedda, adigoo ka baqay dadka, oo Allaah baase mudan oo u sii xaq leh inaad ka baqdo. Markiise uu Zayd ka dan gutay (oo iskiis u furay) baan kuu guurinnay (Zaynab bint Jaxash) xaas ahaan, si aysan kala kulmin mu’miniinta wax dhib ah (xagga guursiga) afooyinka kuwa ay wiilasha ka dhigteen (inkastoo aanay dhalin) marka (ay wiilashaa ay soo korsadeen oo aanay dhalin) ka dan guteen (oo iskood u fureen) , oo Amarka Ilaahay waa mid la fuliyo.

[^27]: Waxay tilmaameysaa Addoonkii Nabiga s.c.w. uu xoreeyey, Zayd bin Xaarithah a.k.r. 28. Arrinkani waa si loo caddeeyo in uu nimi guursan karo haweeney uu horey u qabay wiil uu soo korsaday ha yeesee uusan dhalin.

# 3571

Ma aha Nabiga dushiisa wax dhib ah inuu falaa waxa Alle u banneeyey[^29]. Waa jidkii Ilaahay ee kuwii hore ee tegay. Oo Amarka Ilaahay waa qaddar horay ka fula.

[^29]: Ama waxa uu u banneeyey inuu fali karo.

# 3572

(Waxaa ammaan mudan) kuwa gaarsiiya dadka Fariimaha Ilaahay[^30] oo ka baqa, oo aan ka baqin axadna Alle maahee, oo Allaah ku filan xisaabiye ahaan.

[^30]: Waa anbiyada Ilaahay (Nabad korkooda ha ahaatee) , iyaga kaddibna kuwa raaca Nabi Muxammad s.c.w. ee lagu khatimay anbiyada, kuwaasoo si daacadnimo ah Ilaahay darti Keliya u gaarsiiya Dhambaalka IIaahay dadka oo idil.

# 3573

Muxammad ma aha aabbaha axadna ka mid ah raggiina, laakiinse waa Rasuul Ilaahay iyo kan u dambeeyey Nabiyada[^31], oo Allaah wax walba wuu Ogsoon yahay.

[^31]: Nabi Muxammad s.c.w. ma aha aabbaha nin ka mid ah asxaabta, sidaas awgeed Nabiga s.c.w. way u bannaaneynd inuu guursado Zaynab binti Jaxash a.k.r.

# 3574

Kuwiinaan idinku (Xaqa) rumeysanow! Xusa Allaah xusid badan.

# 3575

Oo xurmad weyneeya oo hufa aroor iyo galabba.

# 3576

Waa isaga (Alle) Kan soo dira Bara- kooyinkiisa korkiinna[^32], oo malaa’igtiisu sidoo kale (bay Allaah idiinka baryaan), si uu idinkaga saaro mugdiyada xagga nuurka, oo Isagu (Alle) waa u Naxariis Badan yahay mu’miniinta.

[^32]: Allaah Subxaanahu watacaalaa wuu idin daryeelaa oo idiinku deeqaa Naxariistiisa. Macno kale oo zaa’id ah waxaa weeye Wuxuu Allaah idinku ammaanaa kulanka sare ee malaa’igta dhexdooda.

# 3577

Salaantoodu Maalinta ay (Alle ku) la Kulmaan (Jannada) waa Salaam: Nabad ahaada, oo Wuxuu u diyaariyey abaal gud aad u sharaf badan (Janno).

# 3578

Nabiyow! Hubaal waxaan Annagu kuu soo dirnay inaad ahaato markhaati, iyo bishaareeye iyo dige ahaan.[^33]

[^33]: Nabiga s.c.w. wuxuu ku odhan jirey asxaabtiisa: Bishaareeya, oo ha didinnina dadka, oo wax fududeeya oo ha adkeynina.”

# 3579

Iyo inaad ahaato baaqe ugu yeedha (dadka) xagga Ilaahay si Idankiisa ah iyo nal ifi.

# 3580

Oo ugu bishaaree mu'miniinta inay xagga Ilaahay ku leeyihiin deeq aad u Weyn (beeraha Jannada).

# 3581

Oo ha adeecin gaalada iyo munaafi- qiinta, oo dan ha u gelin hadalkooda dhibta leh, oo isku hallee Allaah, oo Allaah baa ku Filan xafide uu ahaado.

# 3582

Kuwiinaan idinku rumeysanow! marka aad guursataan dumarka mu’minooyinka ah, markaas aad furtaan ka hor inta aydaan taaban (la aqal gelin), markaa kuma lihidin korkooda wax ciddo ay tirsan, ee siiya xoogaa sahay ah oo dira diritaan si quruxsan ah.

# 3583

Nabiyow! Waxaanu Annagu kaaga yeellay xalaal xaasaskaaga aad siisay maherradooda. iyo kuwaa ay gacantaadu midig hanato oo aad kala soo baxday kuwaa uu Allaah kuu siiyey qafaal ahaanta, iyo gabdhaha adeerradaa iyo gabdaha eeddooyinkaa iyo gabdhaha abtiyadaa iyo gabdhaha habaryarahaa ee kula soo haajiray, iyo haweeney mu’minad ah haddii ay u hibeyso nafteeda Nabiga, Nabiguna rabo inuu guursado, waa siin iyo xaq adiga keliya gaar kuu ah, oo aan la siin (inta kale ee hadhay) ee mu’miniinta ah. Waxaan xaqiiq ognahay waxa aan iyaga ku waajibinnay oo xaasaskooda ku saabsan iyo waxa ay gacmahoodu midig hantaan; waa si ayan dhibi u ahaan korkaaga, oo Allaah waa Dambi Dhaaf Badane, Naxariis Badan.

# 3584

Adigu waad dib dhigi kartaa tii aad doonto (mooggeeda), oo u hoyaadi kartaa tii aad doonto, oo waad soo dhoweyn kartaa tii aad rabto oo ka mid ah kuwaad ka fogaatay, eed kuguma saarna, arrinkani baa sii habboon, si ay u indho qabowsa- daan oo aysan u murugoon, iyo inay ku raali noqdaan, dhammaantood waxa aad siiso. Oo Allaah baa ogsoon waxa ku jira quluubtiinna. Oo Allaah waa wax kasta Ogsoone, Dulqaad Badan.

# 3585

Kuuma bannaana (guursiga) haween dambe intaa kaddib, iyo inaad iyaga (xaasaskaaga furto oo) ku beddalatid afooyin kale midna, xataa haddii ay quruxdoodu ku cajabiso marka laga reebo kuwaa ay gacantaadu midig hanato. Oo Allaah wuu u jeedaa wax walba.

# 3586

Kuwiinaan idinku (Xaqa) rumeysanow! Ha gelina guryaha Nabiga, in cunno la idiinku idmo (yeedho) mooyee, idinkoo aan sugeyn bislaadkiisa[^34]. Laakiinse marka la idiin yeedho gala, oo marka aad cuntaan raashinka kala taga idinkoo aan sugeyn sheeko. Hubaal (arrin) kani waxay dhibtaa Nabiga, wuuse idinka xishoodaa (inuu idin bixiyo), Alle se kama xishoodo xaqa. Oo marka aad weydiisanaysaan iyaga (haweenka Nabiga) wax uun alaab ah ka weydiiya daah gadaashi, (arrin) kani baa u sii daahirsan quluubtiinna iyo quluubtodoodaba. Oo idiinma habboona inaad dhibtaan Rasuulka Ilaahay, iyo inaad guursataanba afooyinkiisa isaga gadaashi marnaba. Hubaal (arrin) kani Allaah xaggi waa wax Daran oo dambi aad u weyn ah.

[^34]: Aayaddan waxay reebtay inay saxaabada soo galaan guriga Nabiga s.c.w. iyagoo sugaya intay cuntada ka bislaato oo la kariyo.

    Nabigu s.c.w. wuxuu yidhi: “Haddii laygu yeedho casumaad ah cudud waan ajiibayaa, oo haddii la ii hadiyeeyo kolay ku tahay majin waan aqbalayaa, markaad se ka faaruqdaan wixii laydiinku yeedhay ka dul qaada qoyska guriga culeyska oo kala aada guryihiinna.”

# 3587

Haddii muujisaan wax ama qarisaan, Allaah wax walba wuu Ogsoon yahay.

# 3588

Wax denbi ah kama soo gaarayo (inaysan ka xijaaban) aabbayaashood[^35] ama wiilashooda, ama walaalahood, ama wiilasha walaaahood, ama wiilasha walaalooyinkood, iyo haweenkoodaba, iyo waxa ay gacantoodu midig hanato, oo dhowra (xilka uu idin saaray) Allaah. hubaal Allaah waa Mid wax waliba u jeeda oo arka.

[^35]: Way u bannaan tahay haweeni inay uga hor muuqato kuwaasi aan gayin abadkood iyadoo aan xirneyn xijaab kaamil ah, iyo inay la keliyowdo. Labada waalid walaalahood (adeerradda iyo abtiyada) waxay soo galayaan aabbayaasha.

# 3589

Hubaal Allaah iyo Malaa'igtiisu waxay ku salliyaan Nabiga[^36], kuwiinaan idinku rumeysanow! Ku salliya oo salaama salaan la yaqaan[^37].

[^36]: Ku sallinta Ilaahay uu ku salliyo Nabigiisa waa inuu ammaano oo siiyo naxariistiisa oo barakeeyo, oo kor yeelo meeqaankiisa, salliga malaa’igtana waa inay u weydiiyaan dambi dhaaf Ilaahay, tan mu’miniinta waa duco inuu Ilaahay barakeeyo, u naxariisto.

[^37]: Inuu ka nabad ahaado xumaan kasta.

# 3590

Hubaal kuwa ku dhiba Allaah (shirki iyo xume fal) Rasuulkiisana (qowl ama ficil) -Allaah wuu ku nacladay adduunkan iyo Aakhiradaba, oo wuxuu u diyaariyey Cadaab dulleysa.

# 3591

Kuwana ku dhiba mu’miniinta iyo mu’minadaha wax aanay galabsan (muteysan), waxay xaqiiq dusha saarteen been abuurasho iyo dambi cad.

# 3592

Nabiyow! U sheeg (oo amar) xaasas- kaaga iyo gabdhahaaga iyo haweenka mu’miniinta inay isku dadaan shukooyinkooda. (Arrin) kani baa roon oo wanaagsan si loogu aqoonsado, oo sidaas darteed aan loo faduulin. Oo Allaah waa Dambi Dhaaf Badane, Naxariis Badan.

# 3593

Haddayan munaafiqiintu iyo kuwa quluubta ka buka[^38] iyo kuwa gilgili (wararka beenta ah ku faafiya) magaalada joojinin (waxa ay ku jiraan), waanu kugu salladi oo ka adkaan, markaas kulama deris noqonayaan in yar ma’ahee.

[^38]: Waxaa loola jeedaa kuwaasi jecel falidda zinada ama xumaha la midka ah.

# 3594

Waa la nacladay, meel kastoo laga helo, waa la qab-qaban oo la layn leyn daran.

# 3595

Waa hannaankii Ilaahay ee ku meel martay kuwii hore ee tagay, oo kama heli doontid hannaanka Ilaahay wax is beddel ah.

# 3596

Dadku waxay wax kaa weydiin Saacadda (Qiyaame goorta ay tahay), Dheh: Cilmigeedu wuxuu la jiraa oo keliya Allaah. Oo maxaa ku ogeysiiyey waa intaasoo ay Saacaddu dhowdahayba.

# 3597

Hubaal Allaah wuu nacladay gaalada, oo u diyaariyey Naar hur badan.

# 3598

Iyagoo ku waaraya dhexdeeda waligood, ma heli doonaan gacal iyo gargaare midna.

# 3599

Maalinta wejiyadooda lagu rogrogi Naarta, waxay odhan: wayoo waye haddii aanu adeeci lahayn Allaah, oo adeeci lahayn Rasuulka.

# 3600

oo waxay odhan: Rabbigayow![^39] Hubaal waxaan innagu adeecnay madaxdayadii iyo odayaashayadii, markaasay naga lumiyeen Jidka.

[^39]: Waxaa sidoo kale lagu fasiray: “Kuweenna noogu weyn ee madaxda noo ah (culimadeenna) iyo amiirradeenna”.

# 3601

Rabbiyow! Sii iyaga cadaab labanlaab ah, oo naclad naclad aad u weyn.

# 3602

Kuwiinaan idinku (Xaqa) rumeysanow! Ha noqonnina sida kuwii hadal xun ka sheegay Muuse, oo Allaah ka eed tiray waxa ay ku sheegeen, oo wuxuu ahaa Allaah agtiis mid sharaf ku leh.

# 3603

Kuwiinaan idinku (Xaqa) rumeysanow! Dhowra (xilka uu idin saaray) Allaah oo ku hadla hadal toosan (oo run ah).

# 3604

Wuxuu idiin wanaajin acmaashiinna, oo idiin dhaafi dunuubtiinna. Oo mid kastoo adeeca Allaah iyo Rasuulkiisa (Nabi Muxammad), wuxuu liibaani liibaan aad u weyn[^40].

[^40]: Nabigu s.c.w. wuxuu yidhi: “Haddii aad heysato afar tilmaamood waxba kuuma dhimaan wixii ku dhaafa oo adduun ah: Dhowrista ammaanada, hadal run ah oo aad mar waliba ku hadasho, dabeecad san, iyo xalaal quudasho.”

# 3605

Hubaal Waxaan Annagu u soo bandhignay Amaanada[^41] samooyinka iyo arlada iyo buuraha, wayse ka cudur daarteen inay qaadaan oo ka baqeen (Culeyska amaanada). Waxaase qaaday oo ku xil darrooday Aadmiga[^42]. hubaal Waa dulmi badane, jahli badan.

[^41]: Aqbalaadda waajibyada iyo xilalka iyo adeecidda Allaah iyo Rusushiisa.

[^42]: Iyagoo u hanqal taagaya abaalgudkeeda, halka ay illoobaan ciqaabka gabidda qaadista xilka la saaray.

# 3606

Si[^43] uu Allaah u cadaabo munaafiqiinta iyo munaafiqooyinka iyo mushrikiinta iyo mushrikooyinka, oo Allaah uga toobad aqbalo mu’miniinta iyo mu'minadaha, oo Allaah waa Dambi Dhaaf Badane, Naxariis Badan.

[^43]: Waa sababta loogu oggolaaday dadka inay qaadaan amaanadaa

# 3607

Ammaan (oo dhan) mahdin wehliso waxaa mudan Allaah ee iska leh waxa ku sugan samooyinka iyo waxa ku sugan arlada, oo Isaga baa (sidoo kale) mudan ammaan (oo dhan iyo mahdinba) Aakhirada, oo Waa Xikmad Badanaha, Xog Ogaalka ah, Xeesha Dheer.

# 3608

Wuxuu Ogyahay waxa gala arlada iyo waxa ka soo baxa iyo waxa ka soo dega samada iyo waxa kor ugu baxa oo Waa Naxariis Badanaha, Dambi Dhaafka Badan.

# 3609

Oo kuwa xaqa diida waxay yidhaahdaan: Nooma imaan doonto Saacadda(Qiyaame). Dheh: Haayoo, Waa igu Rabbigay, way idiin imaan. (Allaah waa) Ogsoonaha waxa aan muuqan ee qarsoon, kama uu qarsoomo wax saxar le’eg (ama quraanyo) oo samada ama arlada yaal, ama wax intaa ka sii yar ama ka sii weynba, oo intuba waxay ku yaallaan Kitaab Caddaan ah (Looxa Maxfuudka).

# 3610

Si uu u abaal mariyo kuwa (Xaqa) rumeysan oo samaha fala, kuwani waxay leeyihiin dambi dhaaf iyo Risiq sharaf leh (Jannada gudaheeda).

# 3611

Kuwase ku dadaala ka hor imaanshaha Aayadahayaga[^2] - kuwani waxay leeyihiin cadaab xanuun badan oo cayn xun.[^1]

[^1]: Saba: Waxaa loola jeedaa (Dadkii) Saba.

[^2]: Inay qiimo dhimaan Aayadahaa oo ugu jeejeesaan si aan loo raacin Nabiga s.c.w.

# 3612

Oo kuwa la siiyey cilmiga waxay arkaan in waxa lagaaga soo dejiyey xagga Rabbigaa, uu yahay Xaq, wax ku hanuuniya Jidka (Alle) Adkaadaha Sare, la Ammaano.

# 3613

Oo kuwa xaqa diida waxay yidhaahdaan: Ma idin tusnaa nin idiin sheegi in markaad googo'daan googo’ dhan (oo ciidda idin cunto) in la idin abuuri abuur cusub?.

# 3614

Ma Allaah buu ka been sheegi mise jin baa ku jira? Mayee, kuwaa aan rumeysnayn Aakhirada waxay ku sugan yihiin dhib iyo habow aad u fog.

# 3615

Miyaanay arkayn waxa hortooda ah iyo waxa gadaashood ah oo samo iyo arlo ah? Haddii aan doonno, waxaanu la goyn dhulka, ama waxaan ku soo ridi korkood gabal cirka ah. hubaal waxaa (arrin)kaasi ugu sugan calaamo addoon kastoo u soo laabasho badan (Allaah).

# 3616

Oo xaqiiq waxaanu ka siinnay Daawuud deeq dheeraad ah Xaggayaga: Buurahow! La qaada Alle ammaanka iyo xamdi naqa, iyo shimbirahowba; Oo Waxaanu u jilicinnay birta.

# 3617

Annagoo leh: Samee duruucda (jaakado bireedyada loo qaato dagaalka), oo hagaaji sameyntooda, oo sama fal. Hubaal Anigu waan Arkaa waxaad fashaan

# 3618

Oo Sulaymaan (waxaan u sakhirnay) dabaysha[^3], in bil loo socdo ku maraysay aroornimada (ilaa duhurka), in bil loo socdona ku maraysay (duhurka ilaa) galabnimada, oo Waxaan u dareerinnay il nuxaas (maar) ah. Oo waxaa ka mid ahaa jinka kuwo ku hor shaqeeya idanka Rabbigi, oo mid kastoo ka mid ah oo ka leexda Amarkayaga (aan ku amarnay inay adeecaan Sulaymaan ah) Waxaanu dhadhansiin cadaabka gubashada.

[^3]: Wuxuu Sulaymaan ku marayey safar subaxa ilaa duhurka masaafo dhan inta ay geelu u socdaan bil, sidoo kale wuxuu ku marayey duhurka ilaa gabbal dhaca masaafo le’eg inta geela u socdaan muddo bil ah.

# 3619

Waxay u sameeyeen wuxuu rabo oo mixraabyo ah[^4] iyo taallooyin[^5] iyo xeerooyin (ballaaran) baraago oo kale ah, iyo digsiyo (wax lagu kariyo) oo waaweyn aan laga qaadi karin meeshooda. Mahad naqa idinku Reer Daawuudow! Oo in yar oo ka mid addoomahayga baa ah kuwo mahad naq badan.

[^4]: Waxaa lagu fasiray saro dhaadheer, degaanno, ama masaajid lagu tukado.

[^5]: Kuwaaasoo aan xaaraan ahayn xagga sharcigooda, waxaase lagu xaaraantinimeeyey sharciga Nabi Muxammad s.c.w.

# 3620

Markiise aan u qaddarnay dhimashada, ma jirin wax tusiyey dhimashadiisa aan ahayn aboorka cunay ushiisa[^6], oo markuu dhacay, waxaa u caddaaday jinka in haddii ay og yihiin waxa aan muuqan ee qarsoon aanay ku negaadeen dhibka (shaqadaa)[^7].

[^6]: Ushaashoo uu ku tiirsanaa waqtiga dhimashadiisa. Dhuur caso baa cuneysey usha ilaa ay dhacday culeyskiisii oo ka tan batay awgeed.

[^7]: Waa shaqo adag. Aayaddani waxay daliil u tahay in jinku ayan wax ka ogeyn cilm ghaybka ( waxa aan muuqan ee qarsoon) kaasoo uu Ogsoon yahay Allaah Keliya

# 3621

Xaqiiq waxaa ugu sugnaa (reer) Saba’ degaankooda calaamad: labo Beerood ka xiga xagga midig iyo xagga bidixba: Cuna risiqa Rabbigiin oo ku mahdiya, balad wanaagsan iyo Rabbi Dambi Dhaaf Badan.

# 3622

Wayse jeesadeen, markaas baan ku soo dirnay Daad Weyn[^8], oo ugu beddelnay halkii labadoodii beerood labo beerood oo soo saara midho xun oo qaraar iyo qoryo, iyo wax yaroo geedo gob ah.

[^8]: Daadka weyn ee ku soo fatahay waxaa u sabab ahaa dumid ku yimid biyo xireenkii Ma’rab. Tafsiir kale waa daad aad u weyn oo qaaday.

# 3623

Sidaas baan ku abaal marinnay gaal- nimadooda darteed; oo miyaan (sidaas oo kale) u abaal marinaa waxaan aheyn kuwa abaal dhaca badan?

# 3624

Oo Waxaanu yeellay dhexdooda Iyaga iyo magaalooyinkii aan barakaynnay magaalooyin (kale) ee muuqda[^9], oo waxaanu qaddarnay socodkooda halkaa[^10]: Ku socdaala habeenno iyo maalmaba idinkoo nabad ah.

[^9]: Dhulka Shaam ee barwaaqada ah, iyo dhulalka ku hareersan waxaa loola jeedaa Yaman iyo Shaam (Suuriya, Lubnaan, Urdun, Falastiin), waxay dadku ku socdaalayeen si nabad ah maalin iyo habeenba dhib iyo shiddo la’aan iyagoon cidna joojineyn.

[^10]: Waxaan u yeelnay degaannada xiga masaafooyin la yaqaan si loogu sahlo musaafiriinta.

# 3625

Markaasay waxay yidhaahdeen: Rabbigayow! Kala fogee safarka dhexdayada ah; oo waxay dulmiyeen nafahooda (gaalnimadooda darteed oo halaagnay), markaas baan waxaan ka dhignay wax lagu sheekeysto, oo kala goynay kala goyn muuqata[^11]. hubaal (arrin)kaasi waxaa ugu sugan calaamooyin mid kastoo samir badanoo, mahad naq badan[^12].

[^11]: Waxaa dhacday in magaalooyinkaa dhowaa baabba’een, waxayna u dhoofeen meelo fog fog, taasoo keentay inay kor u dhigaan sicirka badeecada si ay u helaan faa’ido munaasib ah.

[^12]: Qisooyinka dadka kale waxaan ugu soo tebinnaa casharro iyo cibrad qaadasho ahaan.

# 3626

Oo xaqiiq waxaa ku rumoobay Ibliis malihiisii[^13], oo way raaceen[^14], marka laga reebo koox ka mid ah mu'miniinta.

[^13]: Waa dadkii Saba ama guud ahaan dadka oo idil.

[^14]: Inay dadku u nugul yihiin dhumintiisa oo diyaar u yihiin.

# 3627

oo kuma aanu lahayn wax awood ah dushooda, oo wax kalena uma aan yeelin sidaa aan aheyn inay kala caddaato kan isagu rumeysan Aakhirada iyo kan isagu ka shakisan xaggeeda. Oo Rabbigaa waa Xafidaha wax kasta.

# 3628

Dheh: U yeerta kuwa aad sheegtaan (inay ilaah yihiin) Allaah sokadi, kuma hantaan wax saxar le’eg (ama quraanyo yar) samooyinka ama arlada, kumana laha wax shirko ah dhexdooda midna, kumana laha dhexdooda wax garab siiya.

# 3629

Oo shafeeco ma anfacdo agtiisa waxba, mid uu isagu u idmo ma’ahee[^15]. Jeer marka laga faydo cabsida quluubtooda[^16]: waxay odhan: Waa Maxay waxaa uu yidhi Rabbigiin? waxay odhan: Xaq. Oo waa Sarreeyaha, aad u Weyn.

[^15]: Aayaddani waxay muujineysaa inaysan cidna u shafeeci karin cid kale inuu Allaah idmo maahee oo ka raalli yahay in loo shafeeco qofkaa, waana inay kan shafeecaya iyo kan loo shafeecayo ay ka baqaan Allaah oo rajeeyaan oo yihiin dad heystay towxiidka iyo sunnada.

[^16]: Waa quluubta malaa’igta ee loo oggolaan doono inay shafeecaan.

# 3630

Dheh: Yaa idinka siiya irsaaqa samooyinka iyo arlada? Dheh: Allaah. Oo hubaal innaga ama idinka mid uun baa hanuunsan ama ku sugan habow muuqda.

# 3631

Dheh: La idin ma weydiin maayo wax ku saabsan dunuubtayada, oo innagana nala weydiin maayo waxa aad fashaan.

# 3632

Dheh: Rabbigeen baa na soo kulmin innagoo dhammi, markaasuu inoo kala garsoori si xaq ah. Oo waa Isaga Garsooraha weyn, wax kasta Ogsoon.

# 3633

Dheh: I tusa kuwa aad la wdaajiseen Isaga shuruko ahaanta, mayee (ma jiraan wax wax la wadaaga) bal waa Allaah, Adkaadaha Sare, Xakiimka ah.

# 3634

Oo kuuma aanu soo dirin waxaan aheyn dadka oo dhan bishaareeye iyo dige ahaan, dadku se badankoodu ma ogsoona.

# 3635

Oo waxay odhan: Waa goorma yaboohaasi (soo bixinta) haddii aad run sheegaysaan?

# 3636

Dheh: Waqtiga la idiin qabtay waa Maalin aydaan saacad ka dib dhaceyn kana hor dhaceyn.

# 3637

Oo kuwa Xaqa diida waxay yidhaahdaan: Marnaba ma rumeysan doonno Qur’aankan iyo wixii ka horreeyay midna (oo Kutub Ilaahay ah). Haddiise aad arki lahayd marka gar ma qaatayaasha la soo hor joojin Rabbigood, iyagoo isku tuurtuuraya hadalka oo qaarba qaarka kale eedeynayo. Kuwii la daciifsaday waxay ku odhan kuwii isla weynaa: Haddii aydaan jirteen waxaan ahaan laheyn mu’miniin.

# 3638

Kuwii isla weynaa waxay ku odhan kuwii la daciifsaday: Ma innagaa iska kiin hortaagnay hanuunka kaddib marka uu idiin yimid? Mayee’ idinka ( naf ahaantiinna) ayaa ahaa danbiilayaal.

# 3639

Oo kuwii la daciifsaday waxay ku odhan kuwii isla weynaa: Mayee’ waa dabinkaad noo dhigeyseen habeen iyo maalinba, markaad na amarteen inaan ku gaalowno Allaah oo u yeello la dhigyo. Oo waxay muujin qoomamo markay arkaan cadaabka, oo waxaanu qoorta u suri mereegyo bir ah kuwa xaqa diiday, Miyaa laga abaal marin (gaaladu) waxay camal xun faleen mooyee?.

# 3640

Oo ma jirto magaalo aan u dirnay dige, oo aysan ladanayaasheedii odhan: Innagu waxa la idinla soo diray ma aynu rumeysanin.

# 3641

Oo waxay yidhaahdaan: Innagaa idinka maal iyo awlaad badan, oo ma nihin kuwa la cadaabayo[^17].

[^17]: Waxaa hoda gaalada waxa uu Allaah ku siiyey adduunka, waxayna moodaan inuu u naxariisan doono Aakhirada oo cadaabi doonin.

# 3642

Dheh: Rabbigay wuxuu u fidiyaa risiqa kuu doono oo ku cidhiidhiyaa (kuu doono), laakiinse dadka badankiisu ma ogsoona.

# 3643

Oo ma aha maalkiinna iyo awlaaddiinna waxa noo kiin soo dhoweeya meeqaan ahaan, hase yeeshee ku kastoo (Xaqa) rumeysan oo sama fala, waa kuwan kuwa iska leh abaalmarin labanlaab ah waxa ay camalsan falaan darteed, oo waxay ku sugnaan iyagoo nabdoon rugaha ugu sarreeya (Jannada).

# 3644

Kuwase ku dadaala ka hor imaanshaha Aayadahayaga,kuwaas cadaabkaa la keeni.

# 3645

Dheh: Rabbigay wuxuu u fidiyaa risiqa kuu doono oo addoomahiisa ka mid ah, oo ku cidhiidhiyaa (kuu doono), oo waxa aad bixisaan oo wuxuun ah, wuu ziyaadiyaa abaal gud ahaan, oo (Alle) waa Kan u wanaagsan inta wax arsaaqda.

# 3646

Oo Maalinta marka uu soo wada kulmin iyagoo dhan, markaas uu ku odhan malaa’igta: Kuwani ma idinkay idin caabudayeen?

# 3647

Waxay odhan: Xurmo oo dhan Adigaa iska leh (Allow) oo hufan, Adiga ayaa ah Gargaarahayaga iyagu ma aha. Mayee’ Waxay caabudayeen jinka oo badankoodu rumaysnaayeen.

# 3648

Marka Maalintaas uma hanan doono midkiinna midka kale dheef iyo dhib midna, oo waxaanu ku odhan kuwaasi dulmiga falay: Dhadhamiya Cadaabka Naarta aad beeninayseen.

# 3649

Oo Marka loo akhriyo Aayadahayaga cad, waxay yidhaahdaan: Kani ma aha waxaan ahayn Nin raba inuu idinka jeediyo waxay caabudayeen aabbayaashiin. Oo Waxay yidhaahdaan: kanu wax kale ma’aha aan ahayn been abuurasho. Oo kuwa gaalada ahi waxay ka yidhaahdaan Xaqa markuu u yimaado: Waxakanu ma aha wax aan ahayn sixir cad.

# 3650

Oo ma aanu siin iyaga wax Kutub (Xaggayaga) ah ay akhriyaan, oo uma aanu soo dirin adiga hortaa wax dige ah.

# 3651

Oo Kuwii ka horreeyey baa beeniyey (Xaqa), oo kuwan weli ma gaarin toban meeloodoo meel wax ka mid ah waxa aan siinnay kuwaasi; Wayse beeniyeen Rusushayadii, ee sidee mid daran u aheyd muujinta inkaarteydii.

# 3652

Dheh: waxaan uun idinku waaninayaa mid keliya; waa inaad u kacdaan Allaah Darti labo-labo iyo mid mid[^18], markaasna aad fekertaan: ma hayo jin saaxiibkiin, waa oo keliya ka dige cadaab daran oo soo fool leh.

[^18]: Labo labo iyo mid mid, sidaas awgeed haddii uu la faqayo Alle, wuxuu u gudan si deggan oo wanaagsan.

# 3653

Dheh: Wixii aan idin weydiiyoba oo ajar ah, waa waxaad idinku leedihiin[^19]. ajarkeyga waxaan ka sugayaa Allaah oo Keliya. Oo wax walba Isagu waa u Jeedaa.

[^19]: Rasuulka Alle s.c.w. kama dalbo wax abaal gud ah iyaga, ee wuxuu ka dalbaa inay rumeeyaan Allaah oo camallo san fashaan, sidaasina iyaga bay khayr u tahay.

# 3654

Dheh: Hubaal Rabbigay wuxuu diraa Xaqa (oo xumaantuu ku tiraa) waa Ogsoonaha sare ee waxa aan muuqan.

# 3655

Dheh: Xaqu waa yimid, oo Baadilku waa tirtirmi oo dib uma soo laaban doono[^20].

[^20]: Weedhan waxaa laga qaadanayaa inuu baadilku si dhan u awood beelayo, macnaha waa in la tirtirayo baadilka oo gebigaba meesha laga saarayo. Marka uu xaqu hirgalo, baadilka wuu hoobtaa.

# 3656

Dheh: Haddii aan gefo waxaan uun u gefaa nafteyda. Oo haddii aan raaco tub toosan, waa sababta waxa uu ii waxyoodo Rabbigay. Hubaal Isagu waa wax kasta Maqle, aad u dhow.

# 3657

Oo haddii aad arki lahayd[^21] marka ay noqon kuwo qarracansan, ha yeeshee (markaa) mar jiri doonto baxsasho, oo waxaa laga soo qabqaban meel dhow.

[^21]: Aad eegi lahayd Aakhirada.

# 3658

Oo waxay odhan: Waanu rumaysanna- hay (haatan). Oo sidee bay qaadashada (Iimaanka) uga suura gali meel aad u fog?

# 3659

Oo waxay dhab ahaan dafireen kol hore[^22], oo waxay ka sheegaan male awaallo waxyaalaha aan muuqan xagga meel fog[^23].

[^22]: Noloshoodii hore ee arlada, ay ku heysteen fursad kasta, ha yeeshee hadda dhaaftay, waana fursad aan marnaba soo laabanayn.

[^23]: Af ahaan, iyagoo wax iska mala awaalayey, oo inkirayey runta.

# 3660

Oo xannib baa la kala dhex dhigi iyaga iyo waxa ay rabaan[^24], sidii loo galayba kuwii la midka ahaa ee ka horreeyey. Hubaal waxay ahaayeen kuwo ku sugan shaki walaac leh.

[^24]: Macnaha waa haleelidda iimaanka iyo waxa khayr ku jira iyo faa’idooyin aad u badan ama gelitaanka Jannada.

# 3661

Ammaan oo dhan (mahdin wehliso) waxaa mudan Allaah, askumaha (abuuray) samooyinka iyo arlada, ka dhigaha malaa’igta Rusul ku duula baalal, labo iyo saddex iyo afarba. Wuxuu ku kordhiyaa abuurista wixii uu doono. Hubaal Allaah wax walba wuu Karaa.[^1]

[^1]: Faadir: Abuuraha, kan aheysiiyey ee askumay (billaabay uunka). Waxaa Suuraddan sidoo kale la yidhaahdaa: Al-Malaa’ikah.

# 3662

Wax kastoo uu Allaah uu u furo dadka ee Naxariis ah, ma jiro wax celin kara, oo wuxuu celiyo ma jiro wax soo diri kara Isaga kadambow. Oo Waa Adkaadaha Sare, Xakiimka ah.

# 3663

Dadow! Xusuusta Nicamadda Ilaahay dushiinna; Ma waxaa jira abuure kale aan ahayn Allaah oo idinka arsaaqa cirka iyo dhulka? Ma jiro Ilaah (Xaq ah) aan Isaga ahayn. Ee xaggee baa la idiinka iilay?

# 3664

Oo hadday ku beeniyaan, xaqiiq waxaa la beeniyey Rusul kaa horreeyey. Oo Allaah baa loo celiyaa umuuraha oo dhan.

# 3665

Dadow! Hubaal Ballanka Ilaahay waa Xaq. Ee yeysan idin hodin noloshan soke ee adduunka, oo yuusan kan hodista badan (shaydaanka) idinka hodin arrinka Ilaahay.

# 3666

Hubaal Shaydaanku wuxuu idiin yahay cadow, ee idinku ka dhigta cadow. Wuxuu uun ugu yeedhaa Xisbigiisa inay ka mid noqdaan asxaabta Naarta hureysa.

# 3667

Kuwa (Xaqa) diida waxay leeyihiin cadaab daran; kuwase rumeysan oo samaha fala, waxay leeyihiin danbi dhaaf iyo abaalgud aad u Weyn (Janno).

# 3668

Ma mid isaga loo qurxiyey camalkiisa xun, heer uu u arko wax wanaagsan (baa la siman mid isagu hanuunsan)? Hubaal Allaah wuxuu lumiyaa kuu doono, oo hanuuniyaa kuu doono, ee yeysan naftaadu ku tegin murugo dartood kuu qabata. Allaah waa Ogsoon yahay waxay samayne.

# 3669

Oo Allaah waa Ka soo dira dabaylaha ee kicisa daruur, oo aanu u kaxeyno beled dhintay (abaar ah), markaasaan ku noolaynay arlada kaddib dhimashadeeda, sidaas oo kale weeyaan soo Bixinta.

# 3670

Mid kastoo raba sharaf (iyo cizo), Allaah baa iska leh Sharaf iyo Cizo oo dhan. Xaggiisa bay kor u aadaan weedhaha san oo idil, camalka sanna wuu kor yeelaa, kuwase xumaha qoola, waxay leeyihiin cadaab daran. oo kuwaasu qorshahoogu xun wuu iska baabbi’i.

# 3671

Oo Allaah wuxuu idinka abuuray carro, haddana mino-nool, haddana wuxuu idinka dhigay lammaan (lab iyo dheddig); oo ma jirto dheddig uur qaadda, mana ku soo debed dhigto waxaan ahayn ogaalkiisa, oo ma jiro ku cimrigiisu la dheereeyo oo cumri dheeraada ama wax laga dhimo cimrigiisa oo aan dhammaan ku qornayn Kitaab (Looxa Maxfuudka). Hubaal arrinkani waa mid u Fudud Allaah.

# 3672

Oo labada badood isku mid ma aha, mid waa macaan lagu harraad baxo ay wanaagsan tahay cabbiddiisu, kan kalena waa milix lagu gubto dhanaankeeda daran awgi, weliba mid walbaa oo ka mid ah waxaad ka cuntaan hilib cusub oo jileec ah, oo waxaad kala soo baxdaan waxyaalo aad qurux u xidhataan. Oo waxaad aragtaa doonyaha oo dhex maaxaya badda, si aad u raadsataan Deeqdiisa, iyo inaad ku mahdisaan.

# 3673

Wuxuu habeenka dhex galiyaa maalinta, oo maalinta dhex galiyaa habeenka. Oo wuxuu idiin sakhiray qorraxda iyo dayaxa, mid walba uu ku socdo marriinkiisa muddo magacaaban. Kaasi waa Allaah, Rabbigiin; Isaga baa leh Boqortooyada (Runta ah), oo kuwaas aad u dhawaaqataan Isaga sokadi ma hantaan xitaa xuub laf timireed.

# 3674

Haddaad u dhawaaqataan ma maqlaan dhawaaqiinna, hadday idin maqli lahaayeenna ma idin ajiibeen. Oo Maalinta Qiyaamaha way diidi wax (la) wadaajintiinna (shirkigiinna)[^2]. Oo ma jiro cid wax kuugu sheegi kartaa sida Midka Isagu ah Xog ogaal Xeel dheer (Allaah).

[^2]: Kuwa aad baridaan la jirka Allaah oo aad caabuddaan.

# 3675

Dadow! Idinka weeye kuwa u baahan Allaah,oo Allaah waa Hodanka,Ammaanan.

# 3676

Haddii uu doono, wuu idin tegsiin, oo keeni fac cusub.

# 3677

Oo (arrin)kani ma aha wax ku adag Allaah.

# 3678

Oo naf (dambi la) culaabeysan ma qaadi karto culaabta (dambiga) naf kale; oo haddii naf culaabeysan u yeedhato (mid kale inuu qaado) culayskeeda, waxba ka mid ah lagama qaadi doono, xitaa haddii uu la yahay qaraabo dhow. Waxaad uun u digtaa kuwa ka baqa Rabbigood sir (iyo saaqba)[^3], oo ooga salaadda, oo mid kastoo is daahiriya[^4], naftiisu uun buu isu daahiriyaa, oo waa Xagga Allaah meesha loo socdaa.

[^3]: Mufasiriinta qaarkood waxay yidhaahdeen: Ghaybka –maqnaanta- halkan waxaa loola jeedaa marka uu qofku keli yahay aan la arkayn.

[^4]: Nabi Muxammad s.c.w. ma hanuunin karo mushrikiinta quluubtooda ka xidhan yahay iimaanka aan iyagu dooneyn hanuunka oo dan ka lahayn.

# 3679

Oo ma sinna indhoolaha iyo mid wax arka.

# 3680

Iyo mugdiyada iyo nuurka.

# 3681

Iyo harka iyo kuleylka[^5].

[^5]: Kuleylka qorraxda ama hanfiga dabeysha kulul.

# 3682

Oo ma sinna kuwa nool iyo kuwa meydka ah[^6]. hubaal Allaah Wuxuu wax maqashiiyaa ciddii uu doono[^7], oo adigu wax ma maqashiin kartid kuwa ku jira qubuuraha.

[^6]: Waa tusaalaha ay kala leeyihiin mu’minka iyo gaalka, noocyada kala duwan ee gaalnimada iyo iimaanka runta ah, Jannada iyo Naarta, hanuunka iyo habowga.

[^7]: Allaah wuxuu hanuuniyaa qofkuu doono, oo maqashiiyaa Xaqa qofkuu doono.

# 3683

Adigu (Nabi Muxammadow) ma tihid waxaan ahayn dige.

# 3684

Hubaal waxaan Annagu kula soo dirnay Xaqa bishaareeye iyo dige ahaan. Oo ma jirto ummad aanu soo marin dige.

# 3685

Oo hadday ku beeeniyaan, xaqiiq waxaa sidoo kale beeniyey (Rusushoodii) kuwii ka horreeyey; Rusushoodii waxay ula yimaadeen xujooyin cad cad iyo Qoraallo iyo kitaab iftiimaya.

# 3686

Markaas baan ciqaabay kuwii Xaqa
 diiday, ee sidee bay aheyd inkaarteydii.

# 3687

Miyaadan arag in Allaah ka soo dejiyo biyo daruuraha, markaas aanu ku soo saarno midho midabbo kala duwan leh, oo waxaa jira buuro jiddooyin leh caddaan iyo casaan midabbo kala duwan iyo (kuwo kale) oo sugul madow ah.

# 3688

Oo dadka iyo nafleyda dhul ku socotada ah iyo xoolaha daaqa waa kuwo kala midab duwan sidoo kale. Sideedana waxaa uun ka baqa Allaah kuwa cilmiga leh ee ka mid ah addoomahiisa. hubaal Allaah waa Adkaade, Dambi Dhaaf Badan.

# 3689

Hubaal kuwa akhriya Kitaabka Ilaahay oo ooga salaadda, oo wax ka bixiya waxa aanu siinnay sir iyo caddaanba, waxay rajeeyaan ganac la hubo faa’ideeda, oo aan weligeed baari doonin .

# 3690

Si uu Allaah ugu gudo si dhan ujuuradoodii, oo Fadligiisana ugaga daro dheeraad. Hubaal Isagu Waa Dambi Dhaaf Badane, Mahdin badan .

# 3691

Oo kaan kuu waxyoonnay oo ka mid ah Kitaabka (Qur’aanka) waa Xaq dhab ah, xaqiijinaya wixii ka horreeyey (oo Kutub Ilaahay ah). Hubaal Allaah addoomahiisa wuu ka War Qabaa, Arkaa.

# 3692

Kaddib waxaan dhaxalsiinnay Kitaabka kuwaan ka dhex doorannay addoomahaya- ga, waxaa ka mid ah mid dulmiya naftiisa [^8], oo waxaa ka mid ah mid qaada jid dhexdhexaad ah, oo waxaa ka mid ah mid u dheereeya khayrka Idanka Ilaahay. Kan baa ah Fadliga aad u Weyn.

[^8]: Qofka dulmiya naftiisa waa qofka ay khaladaadkiisa ka badan yihiin saxiisa, muqtasid waa qofka ay camalladiisa wanaagsan le’eg yihiin camalladiisa xun, qofka u dheereeya khayraadkana waa qofka ay acmaashiisa san badan yihiin .

# 3693

Beero lagu waaro bay gali, waxaa laga yeeli inay xidhaan gudaheeda shuuliyaal dahab iyo luul ah, oo dharkoodu gudahee- du waa xariir.

# 3694

Oo waxay odhan: Ammaan (oo dhan) iyo mahadba waxaa leh Allaah, ee naga tagsiiyey murugo (oo dhan). Hubaal Rabbigayo waa Danbi Dhaaf Badane, Mahdin Badan.

# 3695

Kan nagu dejiyey Daarta Negaadeysa Fadligiisa; dhibi nagu taaban maayo dhexdeeda, oo nagu taaban maayo daal.

# 3696

Oo kuwa xaqa diida abaalkooda waa Naarta Jahannama. Laguma xukumo geeri si ay u dhintaan, lagamana khafiifo cadaabkeeda. Sidaas oo kale baan ugu abaal gudnaa mid kastoo gaalnimo badan.

# 3697

Oo waxay ku qeyliyi dhexdeeda: Rabbigayow! Naga saar (halkan Naarta), waxaanu fali camal san aan aheyn kii aan horay u fali jirnay[^9]. Miyaanaan idin cimri siin in ku filan inuu ku waantoobo qof waano qaataa? Oo idiin iman Dige. Ee dhadhansha, waayo daalimiinta ma leh wax u soo gargaara’e.

[^9]: Nabigu s.c.w. wuxuu yidhi: “Allaah waa u dhammeystiray cudur daar qofkii uu dib u dhigay ilaa uu ka gaaro lixdan sano.”

# 3698

Hubaal Allaah waa Ogsoonaha waxa ku qarsoon aan muuqan cirarka iyo dhulka gudahooda. Hubaal Isagu waa Ogsoonaha waxa ku jira laabaha (dadka).

# 3699

Isaga Weeye Kan idinka dhigay kuwo dhulka ku tarma ee isaga dambeeya, ee mid kastoo Xaqa diida isaga ayey u daran tahay Xaq diiddadiisu. Oo Xaq diiddadooda uma kordhiso Xaq diidayaasha Rabbigood agtiis waxaan nac aheyn, oo Xaq diidaddooda uma kordhiso Xaq diidayaasha waxaan khasaaro aheyn.

# 3700

Dheh: Ma u fiirsateen shurukadiinna aad u dhawaaqataan Allaah sokadi, i tusa wax arlada ka mid ah ay abuureen, mise ma waxay ku leeyihiin wax saami ah samooyinka? Mise ma waxaan siinnay Kitaab sidaa awgeed ay raacaan xujo cad Xaggiisa ah? Mayee’ daalimiinta uma ballan qaadaan qaarkoodba qaar kale waxaan uun dhagar aheyn.

# 3701

Hubaal Allaah baa ka haya samooyinka iyo arlada inay baabba’aan, oo haddii ay baabba’aan, ma jiro mid qaban kara oo Isaga ka dambeeya. Hubaal waa Dul-qaadasho Badne, Danbi Dhaaf Badan.

# 3702

Oo waxay ku dhaarteen Allaah kan ugu culus dhaarahooda; in haddii uu u yimaado dige ay ahaanayaan kuwa ka sii hanuunsan ummadahii kale oo dhan (ee ka horreeyey), markase uu u yimid dige, uma kordhin waxaan didmo aheyn.

# 3703

Isla weyni ay ku kibraan arlada iyo sameyn shirqool xun. Oo shir qoolka xumi kuma dhaco cidna aan ahayn kuwa soo abaabula. ee ma waxay sugayaan wax kale aan aheyn dhabbihii kuwii hore? Oo ma ka heli doontid wax is dhaaf ah Dhabbaha Ilaahay; oo kama heli doontid wax is beddel ah dhabbaha Ilaahay.

# 3704

Oo miyaanay ku socdaalin arlada oo fiirin sida ay aheyd cidhibta kuwii ka horreeyey (ee beeniyey Rusushii Alle), kuwaasoo ahaa kuwo ka xoog badan kuwakani awood ahaan? Oo ma jiro wax Alle ka baxsan kara oo jooga samooyinka ama arlada midna. Hubaal, waa wax kasta Ogsoone, Awood Badan.

# 3705

Oo haddii uu Allaah u ciqaabi lahaa dadka waxay kasbadaanba (oo danbiyo ah), kagama tageen (arlada) korkeeda nafley dhul ku socod ah, laakiinse wuxuu ugu dib dhigaa ilaa muddo magacaaban, markase uu ajalkooda u yimaado, hubaal Allaah wuu arkaa xaalka addoomahiisa .

# 3706

Yaasiin[^1].

[^1]: Eeg sharaxa hoose ee Suuradda 2: Aayadda 1

# 3707

Waa igu Qur’aanka, Xikmadda Badan.

# 3708

Hubaal adigu (Nabi Muxammadow) waxaad ka mid tahay kuwa la soo diray.

# 3709

Waxaad ku sugan tahay Jid Toosan.

# 3710

(Qur’aankani waa) Waxyi ka soo degay (xagga Alle) Adkaadaha, Naxariista Badan.

# 3711

Si aad ugu digto qolo aan aabbayaashood loo diginba, marka iyagu waa war la' yihiin.

# 3712

Xaqiiq waxaa ku rumoobay badankood Qowlka (Cadaabka), marka ma ay rumeeyaan (Xaqa).

# 3713

Hubaal Waxaanu u surnay mareegyo bir ah luqumahooda oo iyagu gaara ilaa gararkooda, sidaa awgeed waxay kor u taagaan madaxyadooda (oo way ka xidhan yihiin khayr oo dhan).

# 3714

Oo Waxaanu yeellay hortooda xidh, gadaashoodana xidh kale, oo waan arag daboolnay marka wax ma arkaan.

# 3715

Oo waa isugu mid haddii aad u digto ama aad u diginba, ma rumeeyaan (Xaqa).

# 3716

Waxaad uun u digi kartaa kan isagu raaca Qur’aanka oo ka baqa Raxmaanka sir (iyo saaqba). Ee ugu bishaaree dambi dhaaf iyo abaalgud sharaf leh (Janno).

# 3717

Hubaal waxaanu nolol galinnaa meytida, oo waxaan qornaa waxa ay hormarsadeen iyo raadadkoodiiba, oo wax walbaa waxaynu ku koobnay[^2] (oo qornay) Kitaab cad (Looxa Maxfuudka).

[^2]: Nabigu s.c.w. wuxuu yidhi: “Qofka markuu dhinto wuu go’aa camalkiisu seddex mooyee: Cilmi lagu intifaaco, ilmo fiican oo u soo duceeya iyo sadaqo u socota”.

# 3718

Oo waxaad ugu soo qaadataa tusaale; (qisada) dadkii magaalada (Antaakiya), markii ay u yimaadeen Rusushii (loo soo diray).

# 3719

Markaan u dirnay Xaggooda labo, markaasay labadiiba beeniyeen, markaa- saan ku xoojinnay mid saddexaad, oo waxay yidhaahdeen: Hubaal waxaanu nahay rusul xaggiinna loo soo diray.

# 3720

Waxay yidhaahdeen: Ma ahidin waxaan ahayn dad nala mid ah, mana soo dejin Raxmaanku waxba, ee been uun baad sheegeysaan.

# 3721

Waxay yidhaahdeen: Rabbigayo waa Ogsoon yahay inaan hubaal nahay rusul xaggiinna loo soo diray.

# 3722

Oo nama saarna waxaan ahayn gaarsiin cad (ee Dhambaalka).

# 3723

Waxay yidhaahdeen: Hubaal innagu waa idin shareysannay, haddii aydaan joojin (waxa aad waddaan), waan idin dhagaxyeyn, oo waxaa idinka taaban xaggayaga cadaab xanuun badan.

# 3724

Waxay yidhaahdeen: Shareysigiinnu waa la jirkiin (waana sababta shirkigiinna iyo xume falkiinna), ma in la idin waaniyey darteed[^3]? Mayee, waxaadba tihiin qolo xadgudub badan.

[^3]: Gooddinta aad noo gooddineysaan ma waxaa u sabab ah inaan wax xaq ah idiin sheegno oo idinku waaninno.

# 3725

Oo waxaa ka yimid magaalada dhan- keeda shishe nin (Xabiib An-Najaar) roora- ya, wuxuu yidhi: tolkayow! Raaca Rususha;

# 3726

Raaca kuwo aan idin weydiisan wax abaal gud ah, oo iyagu ah kuwo hanuunsan.

# 3727

Oo maxaan u caabudeynin (Allaah Keliya) ee ah kan ifka i keenay? oo Xaggiisa la idin soo celin.

# 3728

Oo ma waxaan yeeshaa Isaga (Alle) sokadi ilaahyo (kale), haddii uu Raxmaanku (Allaah) ila doono dhibaato, ayan i tareyn garab siintoodu waxba, oo aan awoodin inay i badbaadiyaan?

# 3729

Markaa Waxaan hubaal anigu ku suganahay habow caddaan ah.

# 3730

Hubaal anigu waxaan rumeeyey Rabbigiin, ee i maqla.

# 3731

Waxaa la yidhi: Gal jannada. Wuxuu yidhi: Alla dadkaygu may ogaadaan[^4].

[^4]: Ninkaa waxaa la odhan jirey Xabiib oo ahaa geed qore, sidaas darteed baa waxaa loo yiqiin Xabiib Al-Najjaar. Inta aysan nafta ka bixin waxaa soo degay malaa’ig ugu bishaaraysay in loo dhaafay dhammaan dunuubtiisa oo uu geli doono Jannada. Magaaladaas waxay ahayd Antaakiya.

# 3732

Waxa Rabbigay iigu dambi dhaafay, oo uu iiga mid yeelay kuwa la sharfay!

# 3733

Oo uma aanu soo dirin dadkiisii isaga gadaashiis wax ciidan ah aan kaga keennay samada, mana aanu falno sidaas.

# 3734

Ee waxay ahayd dhawaaq qaylo keliya ah, markaas bay wada baseen.

# 3735

Maxay qoomamo u ahaatay addoomaha! Ma jiro Rasuul u yimaada balse aanay ku jeesjeesin.

# 3736

Mawaysan ogaan intee baan facyo rognay hortood, aan xaggooda u soo noqonayn?

# 3737

Oo kulligood iyagoo dhan Hortayadaa la keeni.

# 3738

Oo waxaa Calaamo u ah arlada meydka ah aanu nooleyno, kana soo saarno hadhuudh ay wax ka cunaan.

# 3739

Oo Waxaanu yeellay dhexdeeda beero timir ah iyo canabyo, oo ka dillaacinnay dhexdeeda ilo (biyo ah).

# 3740

Si ay u wax uga cunaan midhahiisa, oo ma ayan sameyn gacmahoodu[^5]. Ee Ma waysan (Alle u) mahad naqeyn?

[^5]: Macno kale: Waa inay wax ka cunaan waxa ay gacmahoodu faleen (beereen oo soo goosteen). Labada macnoba waa sax.

# 3741

Waxaa xurmo oo dhan iska leh oo nazahan Kan (waa Alle'e) abuuray noocya-
 da dhammaan waxa uu dhulka soo saaro, iyo nafahooda iyo waxa aysan ogaynba.

# 3742

Oo waxaa Calaamo ugu sugan habeenka, aan ka soo saarno maalinta, oo markaas ay mugdi galaan.

# 3743

Qorraxduna waxay ku oroddaa rugo ay leedahay. (Arrin)kaasi waa Qaddarka (Ilaahay) Adkaadaha aan laga adkaan, wax kasta Ogsoonaha ah.

# 3744

Dayaxana waxaanu u qaddarnay heerar uu maro ilaa uu soo noqdo mar kale sida laan timireed qallalan oo gabowday.

# 3745

Looma oggola qorraxda inay haleesho dayaxa, habeenkuna ma ka hor maro maalinta. Oo dhammaan waxay ku dabaashaan mareeg (garangar) dhexdi.

# 3746

Oo Waxaa Calaamo ugu sugan inaan ku qaadnay ubadkoodii[^6] Doonidii buuxday.

[^6]: Weedha durriyad halkan waxaa loola jeedaa fir (waa inay yihiin firkii Nuux) ee laga badbaadshay daadkii weynee ee lagu rogay dadkii Nuux.

# 3747

Oo Waxaan uga abuurnay wax caynkeed ah waxay fuulaan.

# 3748

Oo haddaan doonno waanu qarqin, markaa ma helaan wax u u soo gurmada, lamana badbaadiyo.

# 3749

Inay ka ahaato mooyaane Naxariis Xaggayaga iyo raaxo ilaa muddo ah.

# 3750

Oo marka lagu yidhaahdo: Iska jira waxa ah hortiinna iyo waxa ah gadaashiinna[^7] si la idiinkugu naxariisto[^8] (ma maqlaan).

[^7]: Waxaa loola jeedaa Aakhirada iyo cadaabkeeda iyo adduunka iyo xaaladahiisa kala duwan.

[^8]: Inta ka go’an hadalka waxaa la fahmayaa inuu yahay: way iska dhego tiraan waanooyinka oo dan u geli waayaan digniinaha.

# 3751

Oo uma timaaddo calaamad ka mid ah calaamadaha Rabbigood, bal way ka sii jeesadaan.

# 3752

Oo marka lagu yidhaahdo: Wax ka bixiya waxa uu Allaah idinku irsaaqay, kuwa (Xaqa) diida waxay ku yidhaahdaan kuwa rumeysan: Ma waxaan quudinnaa\`mid haddii uu Allaah doono uu quudin lahaa? Idinku kuma sugnidin waxaan ahayn habow caddaan ah.

# 3753

Oo waxay odhan: Goorma bay gooddin- tani fuli, haddaad run sheegaysaan?

# 3754

Ma sugayaan (gaaladu) wax kale aan aheyn hal Qaylo[^9], oo qabaneysa iyagoo murmaya.

[^9]: Erey ahaan macnaha waa dhawaaq ama qeylo daran, waxaana loola jeedaa afuufka koowaad ee Buunka uu dhiman doono noole kasta oo dhulka jooga digniin hore la’aan.

# 3755

Markaas ma karaan dardaaran, ehelkoodiina uma soo noqdaan.

# 3756

Oo buunka baa la aafuufi[^10], mise kolkaa bay qubuurahooda ka soo yaaci iygoo u degdegaya xagga Rabbigood.

[^10]: Waxaa loola jeedaa afuufka labaad ee Buunka, markaasoo ay ka soo bixi doonaan qubuuraha iyagoo la soo nooleeyey.

# 3757

Waxay odhan: Hoog baa noo sugnaadaye! Yaa naga soo kiciyey meeshayadii aan hurudnay? Kanu waa waxa uu Raxmaanku ballan qaaday, oo Rusushii la soo diray run bay sheegeen.

# 3758

Ma ahaaneyso wax kale aan aheyn hal Qaylo keliya, Mise kolkaa! Waxay dham-
 maan ahaan kuwo Hortayada la keeno.

# 3759

Marka Maanta nafna laguma gardarroon doono in yarba ahaatee, oo ma la idinku abaal marin doono wax kale aan ahayn waxaa aad fasheen.

# 3760

Hubaal, ehlu-Jannuhu, waxay maalin- taas ku sugnaan shuqul (la raaxeysi afooyinkooda) iyagoo aad u faraxsan.

# 3761

Iyaga iyo afooyinkoodu waxay ku sugnaan hoosas harac ah, iyagoo ku jiqlaysan sariiro heer sare ah.

# 3762

Waxay ku lahaan midho gudaheeda oo waxay lahaan waxa ay doonaanba.

# 3763

Salaam (Nabad ahaada): waa qowl uga imaan Rabbi, Naxariis Badan (Allaah Kor ahaaye).

# 3764

Oo dhinac u bax maanta Dambiilayaashow[^11]!

[^11]: Waa ka baxa safka mu’miniinta oo gooni u istaaga si la idiinka garto iyaga.

# 3765

Mawaanan idiin xil saarin Ilma Aadanow inaydaan caabudin Shaydaan? Hubaal, wuxuu idiin yahay cadow cad.

# 3766

Iyo inaad i caabudaan Aniga (Allaah Keliya) Kani weeye Jidka Toosane.

# 3767

Oo xaqiiq wuxuu (Shaydaan) habaabiyey dad badan oo idinka mid ah. Mawaydaan aheyn kuwo wax garta?

# 3768

Tani waa Naartii la idiinku gooddinayey.

# 3769

Ee gala oo ku gubta maanta gaalnimadiinnii darteed.

# 3770

Maalintaasi Waxaynu dabooli afafkoo- da, oo gacmahooda baa nala hadli, oo lugahooda baa ku marag furi waxay kasbadeen (oo dambiyo ah).

# 3771

Oo haddii aan doonno, waxaan hubaal malaasaynaa indhahooda, markaasay hadba dhinac u cararayaan iyagoo raadinaya Jidka,Sidee bayse u arkayaan[^12]?

[^12]: Allaah s.w.t. wuu kaga tegi karay aadmiga hanuunin la’aan nolosha adduunkan, ha yeeshee ma uusan yeelin sidaas Naxariistiisa awgeed.

# 3772

Oo haddaan doonno, waxaan hubaal ku masakhaynaa halkooda, markaas ma kara- yaan tagitaan iyo soo noqosho midna[^13].

[^13]: Allaah s.w.t. wuu ka celin karay aadmiga inuu sameeyo wax dan u ah adduunkan ama Aakhirada, sidaas oy tahay ma uusan yeelin.

# 3773

Oo mid kastoo aan siinno cimri dherer, Waanu tabar yareynaa abuur ahaan (oo asaasiqinnaa).Ee mawaysan garanayn?

# 3774

Oo ma aanu barin isaga (Nabi Muxammad) gabay, mana aha wax ku habboon. Kani ma aha waxaan ahayn Waano iyo Qur’aan caddaan ah.

# 3775

Si uu ugu digo kan nool (mu'miniinta) oo Weedha (Cadaabka) ugu rumowdo gaalada.

# 3776

Mawaysan arkaynin inaan u abuurnay xoolo ka mid ah waxa ay gacmahayagu sameeyeen, ay iyagu hantaan oo leeyihiin?

# 3777

Oo Waan u laylinnay, sidaa awgeed qaarkood waxay u adeegsadaan rukuub ahaan, oo qaar waa ay cunaan.

# 3778

Oo waxay u leeyihiin manaafacaad kale iyo cabbitaanno. Ee Miyayna mahadineyn?

# 3779

Oo waxay yeesheen Allaah ka sokow ilaahyo kale inay u gargaaraan.

# 3780

Ma karaan inay u gargaaraan, oo iyaga (naf ahaantooda) baa u ah ciidan u soo gurmada[^14].

[^14]: Iyagoo ilaaliya oo dhowra ilaahyadooda beenta ah. Tafsiir kale waa inay ilaahyadaasi ahaan askar colkood ah iyaga Naarta gudaheeda.

# 3781

Ee yuusan hadalkoodu ku murugo gelin, hubaal Waan ognahay waxa ay u falaan qarsoodiga iyo waxa ay caddaystaanba.

# 3782

Mawuusan aadmigu arag inaan ka abuurnay mino-nool. Mise waa col iska cad oo dood badan[^15].

[^15]: Waa markuu kaaftoomo oo isku filnaado.

# 3783

Oo wuxuu soo qaatay tusaale uu annaga noola dan leeyahay, oo hilmaamay abuurkiisa. Wuxuu yidhi: Yaa nooleyn lafo baaliyoobay[^16]?

[^16]: Isagoo isku dayaya inuu sugo inaanay jirin iska soo saarid qubuuraha.

# 3784

Dheh: Waxaa nooleyn Kan ifka keenay kolkii horeba. Oo Isagu (Alle) waa u Xog ogaal uunka oo idil.

# 3785

Kan Isaga idiin yeelay dabka (aad ka shidataan) geedka cagaaran, si aad wax ugu hursataan.

# 3786

Ma wuusan (Alle ee ah) Kan abuuray samooyinka iyo arlada awoodin inuu abuuro iyagoo kale[^17]? Haaheey, oo Waa Isaga Abuuraha Sare, wax kasta Ogsoon.

[^17]: Soo nooleeyo aadmiga oo dib u abuuro.

# 3787

Amarkiisu marka uu doono wax uun, waa inuu keliya ku yidhaahdo: Ahaw, marka waaba yahay.

# 3788

Ee xurmo oo dhan waxaa iska leh oo nazahan Kan (Allaah) ay Gacantiisu ku jirto Xukunka wax kasta (ee maamula), oo Xaggiiisa baa dib la idiinku soo celin[^18].

[^18]: Maalinta uu Allaah u kala garsoori doono addoomahiisa oo abaal marin.

# 3789

Waxaan ku dhaartay (malaa’igta) safta safafka siman (markay tukanayaan).

# 3790

Iyo (malaa’igta) soo kaxeeya (daruuraha) soo kaxeyn.

# 3791

Iyo (malaa’igta) akhriya (Qur’aanka) [^1].

[^1]: Allaah s.w.t. wuxuu ku dhaartay malaa’igtaa, wuxuuna ku dhaartay xaqiiqda lagu xusay Aayadda xigta.

# 3792

Hubaal Ilaahiinnu (Runta ahi) waa Mid keliya (Allaah).

# 3793

Rabbiga samooyinka iyo arlada iyo waxa u dhexeeya, iyo Rabbiga bariyada[^2].

[^2]: Xagal kasta ama meelaha ay ka soo baxdo qorraxda.

# 3794

Hubaal Waxaanu ku qurxinnay samada soke quruxda xiddigaha ah[^3].

[^3]: Xiddigaha waxaa loo abuuray seddex waxyaalood: in lagu gano shayaadiinta, in lagu tilmaan qaato oo lagu garto jihooyinka iyo qurux ahaan samada soke.

# 3795

Iyo ka ilaalin shaydaan walboo fallaago dayro ah Naxariis laga fogeeyey.

# 3796

Ma dhegaysan karaan kulanka sare (ee malaa’igta samada) oo waxaa laga soo ganaa dhan kasta.

# 3797

Iyagoo (Shayaadiintaa) la soo eryey, oo waxay leeyihiin cadaab joogto ah.

# 3798

Marka laga reebo mid mid dafa (hadal uu ka maqlay samada), markaasaa waxaa laga daba geeyaa danab ifi.

# 3799

Ee weydii (gaalada) ma iyaga baa abuur adag mise waxaa (kale sida malaa’igta, samooyinka iyo arlada) ee aan abuurnay?. Hubaal Waxaanu ka abuurnay (dadka) dhoobo dhagta.

# 3800

Bal adigu waxaad la yaabtaa (beenintooda Xaqa),iyaguna way jees-jeesi.

# 3801

Marka la waaniyona ma waantoobaan.

# 3802

Oo markay arkaan Calaamo way ku jees-jeesaan.

# 3803

Oo waxay yidhaahdaan: Waxa kanu ma aha waxaan ahayn sixir caddaaan ah.

# 3804

Ma marka aan dhimanno oo aan noqonno ciid iyo lafo,miyaa nala soo bixin?

# 3805

Ama aabbayaashayadii waa’ hore jiray?

# 3806

Dheh: Haah, idinkoo waliba dulleysan.

# 3807

Waa uun afuuf mar keliya ah (buunka), markaasay (ka soo bixi qubuuraha)oo eegi.

# 3808

Waxayna odhan: Hoog baa noo sug -naadaye! Kanu waa Maalinka Jaazeynta.

# 3809

Kani waa Maalinka kala baxa ee aad beenin jirteen.

# 3810

Soo kulmiya kuwii dulmi falka ahaa iyo shurakadoodii[^4] iyo waxay caabudi jireen.

[^4]: Tafsiir kale waa xaasaskooda aan xaqa raacin ee la midka ah.

# 3811

Allaah sokadi, oo u taxaaba Naarta.

# 3812

Joojiyana, wax baa la weydiine.

# 3813

Maxaad leedihiin oo aydaan isugu gargaareyn?

# 3814

Mayee,Maalintaa way is dhiibi doonaan.

# 3815

Oo waxay ku jeesan qaarkoodba qaaar iyagoo is eedeynaya? .

# 3816

Waxay (raciyadii ku) odhan (madaxdoodii): Hubaal waxaad nooga imaan jirteen dhanka midig(xagga diinta)[^5].

[^5]: Idinkoo noo diidaya ku dhaqanka diinta oo xoog noo sheeganaya.

# 3817

Waxay (madaxdii) odhan: Ma aha, ee idinkaan mu’miniin ahayn.

# 3818

Oo kuma aanu laheyn wax awood ah korkiinna. Ee waxaad ahaydeen qolo xad gudub badan.

# 3819

Sidaas awgeed waxaa nagu dhaboobay Qawlka Rabbigeen, waanu dhadhamin (Cadaabka).

# 3820

Waan idin luminnay[^6], innaguna waa lunsanayn.

[^6]: Waxay madaxda ula yimaadeen dadweynaha dhagar aad u weyn.

# 3821

Iyagu Maalinkaas cadaabkay wadaagi.

# 3822

Sidaas baan ku fallaa Dambiilayaasha.

# 3823

Waxay ahaayeen marka lagu yidhaah- do: Ma jiro Ilaah (Xaq lagu caabudo) aan ahayn Allaah, kuwa iska weyneeya.

# 3824

Iyagoo leh: Ma waxaan isaga deynaa ilaahyadayada gabayaa uu jin ku jiro?

# 3825

Mayee’ wuxuu (Nabigu) la yimid Xaq, oo rumeeyey Rusushii ( Alle soo diray).

# 3826

Waxaad idinku (gaaloy) dhadhamin cadaabka xanuunka badan.

# 3827

La idinkamana abaal mariyo waxaan aheyn waxa aad fasheen.

# 3828

Marka laga reebo Addoommaha Alle ee daacadda ahi (iyagu dhib ma arkaan).

# 3829

Kuwaasi waxay leeyihiin risiq la yaqaan.

# 3830

Midho, iyagoo lagu sharfi.

# 3831

Beeraha barwaaqada (Jannada).

# 3832

Sariiro sarreeya korkooda is qaabilsan fool ka fool (si farxad iyo reyn reyn leh).

# 3833

Waxaa lagula wareegi koobab (khamri ah) ka soo shubma il (webiyo) saafi ah.

# 3834

Cad, oo u macaan kuwa cabbi.

# 3835

Ma leh wax dhibaato ah, lagumana sarkhaamo (khamrada Jannada).

# 3836

Oo waxaa la jirkood ahaan haween dhowrsoon soo laaba araggooda, leh indho aad u qurxoon.

# 3837

La moodo ukummo aad loo dhowray.

# 3838

Waxay qaabili qaarkoodba qaarka kale, iyagoo wax is weydiin.

# 3839

Midkood hadlaya baa odhan; Waxaan anigu lahaa saaxiib.

# 3840

Kaasoo odhan jiray: Ma waxaad ka mid tahay kuwa rumeysan (soo bixinta)?

# 3841

Ma markaan dhimanno oo aan noqonno ciid iyo lafo, miyaa nala baal marin?.

# 3842

Wuxuu odhan: Ma ila dhuganeysaan?

# 3843

Markaasuu dhugtaa oo ku arkaa Naarta bartankeeda.

# 3844

Wuxuu odhan: Wallaahi! Waxaad sigtay inaad i halaagto (i dhumiso).

# 3845

Haddayna jirin Nicmadda Rabbigay, waxaan ka mid ahaan lahaa kuwa la soo keenayo (Naarta).

# 3846

Ee miyeynaanu dhimaneyn.

# 3847

Dhimashadayadii hore mooyaane? mana layna cadaabayo?

# 3848

Hubaal (arrin)kani waa Liibaanta Weyn.

# 3849

Ee (arrin)kanoo kale ha u camal fashaan kuwa camal fali.

# 3850

Ma (arrin)kani (Jannada) baa marti- qaad wanaagsan mise geedka Zaquum.

# 3851

Waxaanu Annagu uga dhignay fidno (imtixaan) daalimiinta.

# 3852

Waa geed ka soo baxa Naarta salkeeda,

# 3853

Miraheeda la moodo madaxyada shaydaammada;

# 3854

Waxay (ehlu naarku) wax ka cuni (geedkaa) oo ka buuxin caloolahooda.

# 3855

Waxay leeyihiin intaa kaddib cabbitaan isku dhaf kulul ah oo karaya ah.

# 3856

Markaa waxay ku noqon xagga Naarta holaca badan.

# 3857

Waxay iyagu heleen aabbayaashood oo habowsan.

# 3858

Iyaguna raadkoodii bay ku degdegi.

# 3859

Oo xaqiiq waxaa lumay iyaga hortood badi dadkii hore.

# 3860

Oo Waxaan u dirnay digayaal.

# 3861

Ee fiiri sida ay aheyd cidhibta kuwii loo digay (aanse waansamin).

# 3862

Hase yeeshee Addoommaha Ilaahay ee daacadda (dhib ma arkaan).

# 3863

Oo waxaa noo dhawaaqday Nuux, Annagaana u fiican wax ajiiba (baryada).

# 3864

Waxaana ka badbaadinnay isaga iyo ehelkiisiiba kurbaddii weynd (qaraqii).

# 3865

Oo ka yeellay durriyaddiisa kuwa soo hadhay uun.

# 3866

Oo Waxaan u reebnay (ammaan wanaagsan) facyada dambe dhexdood.

# 3867

Nabadgelyo korkiisa ha ahaato Nuux uunanka dhexdooda.

# 3868

Sidaas baan ku abaal marinnaa sama falayaasha.

# 3869

Hubaal Wuxuu ka mid ahaa addoomahayaga mu’miniinta ah.

# 3870

Markaasaan hafinnay intii kale.

# 3871

Waxaana ka mid ah kuwa raacay
jidkiisa Ibraahiim[^7].

[^7]: Nabi Ibraahiim c.s. wuxuu raacay dhabbihii Nabi Nuux iyo intii rumeysey towxiidka iyo mabaadiida diinta Islaamka.

# 3872

Marka uu ula yimid Rabbigi qalbi fayow[^8].

[^8]: Qalbiga fayow waa kan ka nabad galay shirkiga iyo macaasida ee daacadda ah u hoggaansan Allaah.

# 3873

Marka uu ku yidhi aabbihi iyo dadkiisii: Waa maxay waxaa aad caabudaysaan?

# 3874

been abuur, Ilaahyo aad barbar dhig- taan Allaah-miyaad dooneysaan idinku.

# 3875

Maxaadse ka maleysaneysaan Rabbiga uunanka?

# 3876

Markaasuu eegay eegmo xiddigaha,

# 3877

Wuxuuna yidhi: Anigu waa bukaa.

# 3878

Markaasay ka jeesteen oo tageen.

# 3879

Markaasuu aaday ilaahyadoodii, oo yidhi: Miyeydaan (wax) cuneyn[^9].

[^9]: Inay cunaan qurbaannada hortooda la dhigay. Waana ku jeesjees iyo muujin caqli xumada dadkaa sanammada hor dhigay raashinka iyo xeerooyinka.

# 3880

Maxaad leedihiin oo aydaan la hadleyn?

# 3881

Markaasuu ku jeestay oo ku garaacay gacanta midig.

# 3882

Markaasay soo aadeen (dadkii) xaggiisa, iyagoo soo degdegaya.

# 3883

(Ibraahiim) wuxuu yidhi: Ma waxaad caabudaysaan waxaad qoraysaan?

# 3884

Allaah baana idin abuuray idinka iyo waxaad camal falaysaanba?

# 3885

Waxay yidhaahdeen: U dhisa meel (dab lagu shido) kuna tuura dabkaa ololaya.

# 3886

Oo waxay dooneen dabin ka dhan ah, iyagaanse ka dhignay kuwa hooseeya.

# 3887

Wuxuu yidhi: Anigu waxaan aadayaa xagga Rabbigay. Wuu i hanuunin.

# 3888

Rabbiyow! I sii (ubad) wanaagsan.

# 3889

Waxaana ugu bishaaraynay wiil dul badan (Ismaaciil).

# 3890

Markuu gaaray da' inuu la shaqeeyo[^10], (Ibraahiim) wuxuu yidhi: Wiilkaygiiyow! Waxaan ku arkay riyo anigoo ku gawracaya (qurbaan ahaan), ee bal eegoo maxay kula tahay. (Ismaaciil) wuxuu yidhi: Aabbow! Fal waxa lagu amray, hadduu Alle idmo, waxaad heli inaan ka mid noqdo kuwa samir yeesha.

[^10]: Ismaaciil awood u yeeshay inuu la shaqeeyo oo kaalmeeyo aabbihi Ibraahiim.

# 3891

Markay labaduba hoggaansameen oo uu u dhigay dhabanka ( si uu u gowraco).

# 3892

Baan u dhawaaqnay Annagoo leh: Ibraahiimow.

# 3893

Waxaad ka rumeysay riyadii. Sidaas baan ku abaal marinnaa sama falayaasha.

# 3894

Hubaal, (arrin)kani wuxuu ahaa imtixaan cad.

# 3895

Oo waxaan (Ismaaciil) ku furannay wan weyn (oo buuran).

# 3896

Oo Waxaan u dhaafnay ( Ibraahiim ammaan fiican) facyada dambe (oo dhan) dhexdood.

# 3897

Nabad korkiisa ha ahaato Ibraahiim.

# 3898

Sidaaas baan ku abaal marinnaa sama falayaasha.

# 3899

Hubaal, wuxuu ka mid ahaa addoomahayaga mu'miniinta ah.

# 3900

Oo Waxaan (markaa kaddib) ugu bishaareynay Isxaaq[^11]\_Nabi ka mid ah kuwa wanaagsan.

[^11]: Tani waxay caddeyneysaa in wiilkiisa curadka ee la doonayey in la gowraco uu ahaa Ismaaciil oo ma uusan ahayn Isxaaq, sida ay sheegaan Yuhuudda iyo Nasaarada.

# 3901

Oo Waanu barakaynay isaga iyo Isxaaqba, ubadkoodana waxaa ka mid ah mid sama fala iyo mid naftiisa u dulmiya si cad.

# 3902

Oo xaqiiq Waxaanu ku mannaysannay wanaag Muuse iyo Haaruun.

# 3903

Oo Waxaanu ka badbaadinnay iyaga iyo dadkoodii kurbaddii weynayd.

# 3904

Oo waan u gargaarnay, Sidaa darteed waxay ahaayeen kuwa adkaaday.

# 3905

Oo Waxaanu siinnay Kitaabka (Towraadda) Xujada cad ah.

# 3906

Oo Waxaanu ku hanuuninnay Jidka Toosan (ee Islaamka)[^12];

[^12]: Jidka toosan waa diinta Islaamka, waana diinta Allaah la soo diray nabiyada oo dhan.

# 3907

Oo Waxaanu u dhaafnay (ammaan) facyada dambe (oo dhan) dhexdood .

# 3908

Nabadgelyo korkooda ha ahaato Muuse iyo Haaruun.

# 3909

Sidaas oo kale baan ku abaal marinnaa sama falayaasha.

# 3910

Hubaal Waxay ka mid ahaayeen addoomahayaga mu'miniinta ah.

# 3911

Oo hubaal, Ilyaas wuxuu ka mid ahaa Rususha.

# 3912

Markuu ku yidhi tolkiisii, Ma waydaan ka dhowrsanayn (xumaha)?.

# 3913

Ma waxaad baridaan Bacal[^13] oo ka tagtaan Kan u wanaagsan abuurayaasha.

[^13]: Bacal Waa magaca sanam weyn ay caabudi jireen dadkii Phenisia, oo ay u heysteen inuu Rabbigood yahay.

# 3914

Allaah, Rabbigiin (Runta ah) iyo Rabbiga Aabbayaashiinnii hore?.

# 3915

Wayse beeniyeen, waxaana loo soo kulmin (Cadaab),

# 3916

Addoomaha Ilaahay ee daacadda ah maahee u keli yeela cibaadada.

# 3917

Oo Waxaan u dhaafnay (ammaan) facyada dambe (oo dhan) dhexdood.

# 3918

Nabad korkiisa ha ahaato Ilyaasiin[^14].

[^14]: Ilyaasiin waa wadarta Ilyaas, waxaana loola jeedaa Ilyaas iyo kuwii raacay.

# 3919

Sidaas oo kale baan ku abaal marinnaa sama falayaasha.

# 3920

Hubaal, wuxuu ka mid ahaa addoomahayaga mu’miniinta ah.

# 3921

Oo Luud wuxuu ka mid ahaa Rususha.

# 3922

(Xus) markaan badbaadinnay isaga iyo ehelkiisaba, dhammaan,

# 3923

Marka laga reebo habar duq ah (marwadiisii) oo ku hadhay (halaagga).

# 3924

Kaddib waxaan baabbi’innay intii kale.

# 3925

Oo waxaad ag martaan waaberiga,

# 3926

Iyo habeenkaba, ee miyeydaan garowsaneyn?

# 3927

Oo Yuunus wuxuu ka mid ahaa Rusushii (la soo diray).

# 3928

(Xus) markuu u cararay doonidii buuxday.

# 3929

Marka wuu la qori tuurtay, wuxuuse ahaa mid ka mid ah kuwaa laga raayey[^15].

[^15]: Si loo cayimo qofka laga tuurayo doonnida si loo badbaadiyo rikaabka kale. waxaana ku soo baxay qori tuurkii Yuunus c.s., markaasay ku tuureen badda.

# 3930

Markaas buu nibirigu liqay isagoo eedeysan[^16].

[^16]: Isagoo eedeysan, waayo wuxuu ka quustay dadkiisii ahaa xuma falka , wuxuuna ka soo tagay isagoo aan ka helin idan xagga Ilaahay.

# 3931

Haddiise ay ahaateen inuu ka mid ahaa kuwaa na xurmo weyneeya oo na hufa.

# 3932

Wuxuu ku negaan lahaa caloosha (nibriga) tan iyo Maalinta Qiyaamaha.

# 3933

Waxaana ku soo tuurnay bannaan cid la' ah isagoo buka.

# 3934

Oo Waxaan u soo bixinnay geed Aredube ah[^17].

[^17]: Maadaamana Nabi Yuunus xeebta lagu soo tuuray isagoo aan dub lahayn. Wuxuu Allaah u soo saaaray geedkaasi bocorka (aredube, ubo) si u harsiiyo oo uga ilaaliyo cayaayin wax yeela.

# 3935

Oo Waxaan u dirnay Boqol kun ama ka badanba.

# 3936

Oo waa ay rumeeyeen; markaas baan waxaanu siinnay sahay ilaa muddo ah.

# 3937

Ee weydii (gaalada) haddii Rabbigaa leeyahay gabdho, iyaguna wiilal?

# 3938

Mise ma waxaan abuurnay malaa'igta dheddig ahaan, oo iyagaa ka ahaa goob joog?

# 3939

Taasi waa been abuurashadooda inay yidhaahdaan:

# 3940

Waa dhal Ilaahay, waana beenaalayaal.

# 3941

Ma wuxuu gabdho ka doortay wiilal?

# 3942

Maxaa si idin ka ah, waa sidee sida aad wax u go'aamisaan?

# 3943

Ee mawaydaan xusuusanayn (inuusan lahayn,kuna habbooneyn inuu yeesho ilmo?

# 3944

Mise ma waxaad heysataan Xujo Cad?

# 3945

Haddaba keena Kitaabkiinna (caddayn) haddii aad run sheegaysaan?

# 3946

Oo Waxay yeelaan (qaraabo) nasab Isaga (Allaah) iyo malaa’igta dhexdooda, oo dhab ahaan waxay malaa’igtu og yihiin in (kuwa sidaa yidhaahda) la keeni (cadaabka Naarta)[^18].

[^18]: Jin waa uun aan Aadmigu arag oo ka qarsoon oo waa jinka iyo malaa’igtaba.

# 3947

Xurmo waxaa iska leh Allaah, Wuu ka nazahan yahay waxa ay tilmaamaan.

# 3948

Addoomaha Ilaahay maahee ee daacadda ah u keli yeela cibaadada.

# 3949

Marka hubaal idinka iyo waxa aad caabuddaanba (Alle sokadi).

# 3950

Cidna kama fidnayn kartaan Xaggiisa[^19].

[^19]: Si uu u qaato gaalnimo iyo camallo xun.

# 3951

Mid maahee Naarta geli doona.

# 3952

Oo ma jiro mid naga mid ah aan lahayn meel lagu og yahay[^20].

[^20]: Cibaado ahaan, ama ma jiro mid aan lahayn howl la yaqaan uu guto.

# 3953

Oo hubaal waa innaga (malaa’igta) kuwa u safta safafka siman.

# 3954

Oo hubaal waa innaga kuwa xurmo weyneeya oo nazaha (Allaah)[^21].

[^21]: Iyagoo beeninaya waxa ay gaalada ka sheegaan Allaah.

# 3955

Oo hubaal waxay odhan jireen:

# 3956

Haddii aan ka heysan laheyn waano kuwii hore[^22] .

[^22]: Ka hor soo waxyoodka Qur’aanka.

# 3957

Waxaan hubaal ahaan laheyn addoo- maha Ilaahay ee daacadda ah u keli yeela cibaadada.

# 3958

Wayse ku gaaloobaan (haatan)[^23], marka way ogaan doonaan.

[^23]: Dhambaalka iyaga loo soo diray, Qur’aanka.

# 3959

Oo dhab ahaan Kelmaddayadu horay bay u hirgashay xagga addoomahayaga, Rususha.

# 3960

In hubaal iyagu yihiin kuwa loo gargaari.

# 3961

Iyo in hubaal ciidammayadu ay iyaga yihiin kuwa adkaan.

# 3962

Ee isaga jeeso iyaga ilaa muddo,

# 3963

Oo arag iyaga (waxa ku dhaca), iyaguna sidoo kale waa ay arki doonaan.

# 3964

Ma Cadaabtayada bay degdegsanayaan?

# 3965

Markase uu ku soo dego ardaagoooda, wax xun buu haddaba ahaan waa bariga kuwa loo digay.

# 3966

Oo isaga jeeso iyaga ilaa muddo.

# 3967

Oo arag iyaga (waxa ku dhaca), iyaguna sidoo kale waa ay arki doonaan.

# 3968

Xurmo oo dhan waxaa iska leh oo hufan Rabbigaa (Allaah), Rabbiga Sharafta leh, ka sarreeya waxa ay tilmaamaan.

# 3969

Oo nabadi korkooda ha ahaato Rususha (Ilaahay).

# 3970

Oo Ammaan oo dhan iyo mahadba waxaa mudan Allaah, Rabbiga uunanka.

# 3971

Saad[^1],
Waxaan ku dhaartay Qur’aanka sharafta leh ee waanada badan[^2].

[^1]: Eeg sharaxa hoose ee Suuradda 2: Aayadda 1.

[^2]: Inta hadalka ka go’an waa inaysan jirin ilaahyo badan uu Ilaaha Xaqa yahay Mid Keliya - Allaah.

# 3972

Balse kuwa xaqa diida waxay ku sugan yihiin qabwayni iyo collaytan.

# 3973

Intee baan rognay hortood iyaga facyo, markaasay baroorteen goor waqtigii fakashadu tagtay.

# 3974

Oo waxay la yaabeen inuu u yimid dige ka mid ah. Oo waxay gaaladu yidhaahdeen: Kanu waa saaxir, beenaale.

# 3975

Ma wuxuu ka soo qaaday ilaahyada Mid (Allaah) Keliya? Waxakani xaqiiq waa wax la yaab leh.

# 3976

Oo odayaashii ka mid ahaa way soo dhaqaaqeen ( iyagoo leh ): Socda, oo ku sabra oo sugnaada ilaahyadiinna. hubaal, (arrin)kanu waa wax laynala doonayo.

# 3977

Weligayo kuma aanu maqal (arrin)kan oo kale diintii hore[^3]. (Arrin)kani ma aha waxaan aheyn been abuur.

[^3]: Waxay ugala jeedaan diintii dambe diinta Nasaarada ama waa suura gal diintii shirkiga oo ay Quraysh heysatay.

# 3978

Ma waxaa lagu soo dejiyey Waanada isaga (Muxammad) dhexdeenna? Bal waxay ka shaki qabaan Waanadeyda. Bal wali ma aysan dhadhamin Cadaabkayga.

# 3979

Mise ma waxaa weeye inay hayaan khasnadaha Naxariista Rabbigaa, Adkaadaha, Deeqsiga ah aad wax u bixiya?

# 3980

Mise ma waxaa weeye inay iyagu leeyihiin Boqortooyada cirarka iyo dhulka iyo waxa u dhexeeya? Haddaba ha u koreen salaanno xagga (samada haddii ay karaan)[^4].

[^4]: Si ay u maamulaan arrimaha Boqortooyadiisa.

# 3981

Ciidanka halkaas jooga ee ka mid ah xisbiyada[^5] waa la jabin oo ay carari.

[^5]: Aayaddanina waxay tilmaameysaa dagaalkii Godka ama Al-Axzaab labadaba waa loo yaqaan. Mufasiriinta qaarna waxay yidhaahdeen dagaalkii Badar.

# 3982

Qoladii Nuux iyo Caad iyo Fircoon ee lahaa boqortooyo xoog leh baa beeniyey (Rususha) iyaga hortood.[^5]

[^5]: Iyo dhismooyin dhaadheer iyo ciidammo tiro badan.

# 3983

Iyo Thamuud iyo qoladii Luud, iyo reer howdkii, kuwan bay ahaayeen xisbiyada.

# 3984

Ma jiro mid iyaga ka mid ah oo aan beenin Rususha, Markaas bay xaq noqotay cadaabi inay ku dhacdo.

# 3985

Oo kuwaani ma sugayaan iyaguna waxaan aheyn hal Qeylo aanan daah lahayn iyo dib u dhac[^7].

[^7]: Ama fursad. Erey ahaan macnaha xiskin waa waqti ee u dhexeeya labada lisitaan ee caanaha hasha. Dhawaaqaas waa calaamo Qiyaamaha.

# 3986

Oo waxay yidhaahdeen: Rabbigayow! Noo soo dedeji saamigayaga (ciqaabka ) ka hor Maalinta Xisaabta.

# 3987

U samir waxa ay leeyihiin, oo xusuuso addoonkayaga Daawuud, ee awoodda lahaa. Hubaal wuxuu ahaa mid (Ilaahay) u soo laabasho badan.

# 3988

Hubaal Waxaanu Annagu ka yeelnay buuraha inay kula tasbiixsadaan (Alla) ammaan iyo mahdin iyo hufid galab dhaca iyo qorrax soo baxaba

# 3989

Iyo shimbiraha la soo kulunshay wada jir, dhammaan la qaadaan(Alla)ammaanka.

# 3990

Oo Waxaanu adkaynay mullkigiisa, oo Waxaanu siinnay xikmad iyo hadal cad oo lagu kala baxo garsoor wanaagsan ah.

# 3991

Oo ma ku soo gaaray warka dood qabayaashii, marka ay ugu soo dhaceen Mixraabka iyagoo soo tafaya derbiyada.

# 3992

Marka ay u soo galeen Daawuud, markaasuu ka baqay; waxay yidhaahdeen: Ha cabsan! (waxaanu nahay) labo dood qabta, uu midkayo ku gardarrooday midka kale, sidaa darteed noogu kala garsoor si caddaalad ah, oo iska jir gar eexo, oo nagu hanuuni jidka toosan (ee Islaamka).

# 3993

Hubaal kani waa walaalkay; wuxuu leeyahay sagaal iyo sagaashan sabeenood, halka aan anigu leeyahay sabeen keliya. Wuxuuse yidhi: ii xil saar iyadana, oo waa iga dood adkaaday.

# 3994

(Daawuud) wuxuu yidhi: Hubaal waa uu kugu gefay ku weydiisigiisa sabeentaada si uu ugu darsado sabeenihiisa. Oo hubaal in badan oo kuwa wax isku darsada ahi xaqiiq way isku xadgudbaan qaarkoodba qaarka kale, marka laga reebo kuwa (xaqa) rumeysan oo samaha fala, oo aad bay u yar yihiin kuwaasu. Oo Daawuud wuxuu gartay inaan imtixaannay, markaasuu ka dalbay Dambi Dhaaf Rabbigi oo wuxuu la dhacay rukuuc, oo badiyey u noqdashada(Xagga Ilaahay)[^8].

[^8]: Haddii ay ka dhacaan wax khalad ah xagga u kala garsoorka dadka, iwm.

# 3995

Markaas baan u dambi dhaafnay (arrin)kani, oo hubaal wuxuu Agtayada xaqiiq ku leeyahay dhowaansho iyo meeqaan aad u wanaagsan.

# 3996

Daawuudow! Hubaal waxaan kaaga dhignay taliye dhulka, ee ku kala xukun dadka si caddaalad ah, oo ha raacin waxa (xun) ay naftu doonto - si ayan kaaga lumin Jidka Ilaahay (Islaamka). Xaqiiq kuwa ka luma Jidka Alle waxay mudan cadaab daran, illowgooda Maalinta Xisaabta darteed.

# 3997

Oo uma aanu abuurin samooyinka iyo arlada iyo waxa u dhexeeya ujeeddo la’aan. Sidaasu waa malaha kuwa xaqa diida. Ee hoog waxaa leh kuwa xaqa diida xagga Naarta ah.

# 3998

Mise ma waxaanu la mid dhignaa kuwa (Xaqa) rumeysan oo samaha fala sida kuwa ku fala fasahaad arlada? mise ma waxaanu ka dhignaa kuwa iska jira xumaha sida faajiriinta?

# 3999

(Kani) waa Kitaab aan kuu soo waxyoonnay barako badan si ay uga fiirsadaan Aayadihiisa iyo si ay wax garadku ugu waantoobaan.

# 4000

Oo Waxaan Daawuud siinnay Sulaymaan. Wacanaa addoonku. hubaal, wuxuu ahaa mid noo soo laabasho badan.

# 4001

Waa tii loo soo bandhigay goor galab ah (fardo) sugan marka ay taagan yihiin oo aad u dheereeya marka ay ordayaan-

# 4002

Markaasuu wuxuu yidhi: Hubaal waxaan ka door biday waxyaalaha wanaagsan xuska Rabbigay ilaa ay dhacday qorraxdii.

# 4003

Dib iyaga iigu keena, markaasuu wuxuu billaabay inuu masaxo addimmada iyo luquma(hooda)[^9].

[^9]: Mufasiriinta qaarkood waxay ku fasireen inuu ku masaxay gacantiisa.

# 4004

Oo xaqiiq Waxaanu imtixaannay Sulaymaan, oo aan saarnay kursigii boqortooyadiisii oogo, markaasuu u soo laabtay (Allaah oo toobad keenay)[^10].

[^10]: Wuxuu u soo laabtay Allaah isagoo toobad keen ah, waxaa sidoo kale u soo noqday boqortooyadiisii.

# 4005

Wuxuu yidhi : Rabbiyow! Ii Dambi dhaaf oo i sii boqortooyo aan ku habbooneyn (inuu dhaxlo) cid iga dambeysa. Adigaa Bixin Badane ahe.

# 4006

Markaas baan waxaan u sakhirnay dabaysha, oo ku soconeysey amarkiisa iyadoo nugul meeshuu doonaba,

# 4007

Iyo shaydaammada, mid walboo wax dhisa , iyo mid walboo quusa.

# 4008

Iyo kuwo kaloo ku xirxiran silsilado.

# 4009

Kani waa Deeqdayada ee bixi waxaad doonto ama hayso xisaab la’aan.

# 4010

Oo hubaal wuxuu Agtayada ku leeyahay xaqiiq dhowaansho iyo meeqaan sare.

# 4011

Oo xus addoonkayaga Ayyuub, marka uu u dhawaaqday Rabbigi (isagoo leh): Wuxuu Shaydaan igu taabtay silic iyo saxariir[^11].

[^11]: Waxaa lagu imtixaanay Nabi Ayyuub c.s. jirro halis ah oo oogada ah muddo aad u dheer. Markaasuu Allaah baryey inuu caafiyo, markaasuu reystey.

# 4012

Ku garaac (dhulka) cagtaada; kani (waa il leh) meyrasho qabow iyo cabbitaan.

# 4013

Oo Waxaanu siinnay ehelkiisii, iyo kuwo la mid ah oo la jira, Naxariis Xaggayaga ah,oo waano u ah wax garadka.

# 4014

Oo ku qaad gacantaada xirmo dhangado yar ah oo ku dhufo oo ha jabin dhaartaada[^12]; hubaal waxaanu hellay inuu yahay samir yeeshe dul badan. Wacanaa addoonku, hubaal wuxuu ahaa mid (Ilaahay) u laabasho badan.

[^12]: Mar ay xaaskiisa muujisay sabar yari, wuxuu ku dhaartay inuu garaaci doono haddii uu reysto. Allaah wuxuu amray inuu kaga dhabeeyo dhaartiisa oo hal mar ku dhufto boqol dhangadood oo yar yar oo isku duuban.

# 4015

Oo xus addoomahayaga Ibraahiim iyo Isxaaq iyo Yacquub, rag awood leh oo in dheer garad ah.

# 4016

Hubaal waxaanu u xulannay tilmaan wanaagsan oo gaar ah: xusuusnaanta Daarta (Aakhiro).

# 4017

Oo hubaal waxay iyagu ka mid yihiin agtannada xulka akhyaarta ah.

# 4018

Oo xus Ismaaciil iyo Al-Yasac iyo Dul-Kifil, oo dhammaantood waxay ka mid yihiin akhyaarta.

# 4019

Kani waa waano, oo hubaal, waxay mudan meeqaan wanaagsan kuwaa iska jira xumaha.

# 4020

Beero negaya loo furay Albaabadooda.

# 4021

Oo ay dhex jiqlaysan yihiin iyagoo ugu yeeranaya midho tiro badan iyo cabbitaan.

# 4022

Oo waxaa la jirkood ahaan kuwo soo laabba aragga, oo isku fil ah.

# 4023

Kani waa waxa la idiin ballan qaaday Maalinta Xisaabta.

# 4024

Hubaal kani waa risiqayaga aan dhammaaneyn weligii.

# 4025

Waa sidaase! Oo hubaal xadgudbayaasha waxaa sugaya rug laabasho xun.

# 4026

Naar; ay geli, oo ugu xun gogol la dhinac dhigo.

# 4027

Waa sidaase! Ee ha dhadhamiyaan, biyo kulul oo karkaraya iyo malax qurmuun.

# 4028

Iyo (cadaab) kaloo la cayn ah oo noocyo kala duwan ah.

# 4029

Kuwakani waa guuto lagu soo tuurayo qiimo la’aan la jirkiin, Ma leh soo dhoweyn! Hubaal waxay geli Naarta.

# 4030

Waxay odhan: Mayee idinkaan soo dhoweyn lahayn! Idinkaa noo horseeday, ee xumaa fariisan guntii la degaa.

# 4031

Waxay odhan: Rabbigayow! Kii noo horseeday waxakani ugu dar cadaab labo jibbaar ah Naarta gudaheeda.

# 4032

Oo Waxay odhan: Maxaanu u arki
 la'nahay, niman aanu ku tirin jirnay ehlu sharka?[^13]

[^13]: Waxay ula jeedaan mu’miniinta.

# 4033

Oo miyaan ku diganaynay (oo waan qaldaneyn), mise indhahayagaa (haatan) ka iishay oo arki waayey?

# 4034

Hubaal (arrin)kani waa xaq aan shaki lahayn - waa doodda ehlu Naarka.

# 4035

Dheh anigu sideedaba waxaan ahay oo keliya dige, oo ma jiro ilaah (Xaq ah) aan ahayn Allaah, Waaxidka, Awoodda sare leh.

# 4036

Rabbiga samooyinka iyo arlada iyo waxa u dhexeeya, Adkaadaha, Dambi Dhaafka Badan.

# 4037

Dheh: Kani waa dhambaal ahmiyad weyn leh.

# 4038

(Oo) aad idinku ka jeedsataan.

# 4039

Oo uma lahayn wax cilmi ah kulanka sare (malaa’igta) markay doodayeen.

# 4040

Waxaa uun la ii waxyooday, inaan ahay dige iska cad.

# 4041

Waa tii uu Rabbigaa ku yidhi malaa’igta: Hubaal Waxaan ka abuuri aadmi dhoobo.

# 4042

Ee marka aan ebyo sameyntiisa isagoo dhan oo aan ku afuufo ruuxayaga, markaas ula dhaca sujuud (salaan ahaan).

# 4043

Oo malaa’igtii way sujoodeen (salaan qaateen) dhammaantood oo idil.

# 4044

Ibliis maahee, wuu is kibriyey, oo ka mid ahaaday xaq diidyada.

# 4045

(Alle) wuxuu yidhi: Ibliisow! Maxaa kuu diiday inaad salaan qaadasho ahaan ugu sujuuddo mid aan ku abuuray labadeyda Gacmood, miyaad isla weyn tahay, mise waxaad ka mid tahay kuwa isla sarreeya?

# 4046

(Ibliis) wuxuu yidhi: Aniga baa ka khayr badan isaga, waxaad iga abuurtay dab, oo isaga waxaad ka abuurtay dhoobo.

# 4047

(Alle) wuxuu yidhi: Haddaba ka bax halkan, hubaal waxaad tahay dayro dufeysane.

# 4048

Oo hubaal Nacaladdayda baa korkaaga ah ilaa Maalinta Is-Abaal marinta.

# 4049

(Ibliis) wuxuu yidhi: Rabbiyow! Ii sug ilaa Maalinta la soo bixinayo (Qiyaamaha).

# 4050

(Alle) wuxuu yidhi: Hubaal waxaad ka mid tahay kuwa la sugayo.

# 4051

Ilaa Maalinta waqtiga la yaqaan leh.

# 4052

(Shaydaan) wuxuu yidhi: Waa igu Cisa- daadee, hubaal waxaan ka yeeli inay noolaadaan nolol baas oo xun dham- maantood oo waa dhumin geddigood.

# 4053

Addoomahaaga kuwooda daacadda ah maahee aan waxba kula wadaajin cibaadada.

# 4054

(Alle) wuxuu yidhi: Runtu haddaba waxaa weeye, runtaana ku hadlaaye -

# 4055

Inaan hubaal ka buuxin Naar adiga iyo kuwooda ka mid ah oo ku raaca oo dhan.

# 4056

Dheh: Idinkuma weydiisanayo wax abaalgud ah (gaarsiinta Dhambaalka), mana ahi mid ka mid ah kuwa is yeel yeela (oo isku dhiba waxaan la amrin).

# 4057

Oo ma aha (Qur’aanka) waxaan ahayn Waano ku socota uunanka oo dhan.

# 4058

Oo hubaal waad ogaan warkiisa muddo yar kaddib[^14].

[^14]: Ogaanshaha run ahaanta waxa ku soo arooray Qur’aanka sida inuu Allaah u gargaari doono mu’miniint, iyo wararka la xidhiidha Aakhirada.

# 4059

Soo dejinta Kitaabka (Qur’aanka) wuxuu ka yimid xagga Allaah, Adkaadaha, Xakiimka ah.

# 4060

Hubaal Waxaanu Annagu kuugu soo dejinnay Kitaabka (Qur’aanka) si Xaq ah. Ee caabud Allaah Keliya, adigoo u daacad ah aan waxba la wadaajin cibaadada.

# 4061

Ogaada, hubaal cibaado oo dhan barax tiran[^1] aan waxba lala wadaajin cid kale waxaa Xaq u leh Allaah (Keliya). Oo (ma xagga) kuwa yeesha awliyo ay la barbar caabudaan Isaga, (iyagoo leh): Uma caabudno waxaan ahayn inay noo dhoweeyaan Allaah dhowaansho aad ah. Hubaal Allaah baa ku kala xukumi doona dhexdooda waxa ay isku khilaafaan. Hubaal Allaah ma hanuuniyo kan isagu ah beenaale, abaal laawe.

[^1]: Diinta uu Allaah aqbalo waa tan daahirka ah, aan lala wadaajin cidna cibaadada iyo adeecidda iyo maxabbada.

# 4062

Haddii uu Allaah doonayo inuu yeesho wiil (sida ay leeyihiin gaalada) wuxuu hubaal ka dooran lahaa waxa uu abuuray waxa uu doono. Xurmo oo dhan Isaga baa leh oo nazahan. Waa Allaah, Waaxidka, Awoodda Sare leh.

# 4063

Wuxuu ku abuuray samooyinka iyo arlada Xaq. Wuxuu ka yeelaa habeenka inuu daboolo maalinta, oo ka yeelaa maalinta inay gasho halka habeenka. Oo wuxuu layliyay qorraxda iyo dayaxa. Mid walbaa wuxuu ku socdaa muddo magacaaban. Ogaada, hubaal, waa Isaga Adkaadaha, Dambi Dhaafka Badan.

# 4064

Wuxuu idinka abuuray naf keliya (Aadam); oo ka yeelay lammaankiisa (Xawwaa) isku nooc. Oo wuxuu idiin yeelay sideed ka mid ah xoolaha oo lammaan ah. Wuxuu idinku abuuraa uurarka hooyooyinkiin abuuris ka dambeysa abuuris saddex mugdi[^2] dhexdood, kaas baa ah Allaah - Rabbigiin. Isagaa leh Boqortooyada. Ma jiro Ilaah (Xaq lagu caabudo) aan Isaga ahayn. Ee xagee baaa haddaba la idiinka iilay?

[^2]: Seddexdaa mugdi waa mugdiga caloosha, mugdiga riximka, iyo mugdiga xuubka ku dahaaran riximka.

# 4065

Haddii aad gaalowdaan, haddaba hubaal Allaah waa isku filan yahay oo idinka deeqtoon yahay, lamase jecla abaal dhac iyo gaaloobid addoomahiisa. Haddiise aad tihiin kuwo mahad naqa, wuu idiinka raalli yahay. Oo qof culaabi saaran tahay ma qaado culaabta qof kale. Oo waa xagga Rabbigiin laabashadiinnu, markaasuu idiin sheegi waxaad fali jirteen. hubaal wuu Ogsoon yahay waxa ku jira laabaha.

# 4066

Oo marka ay dhibi taabato aadmiga wuxuu u dhawaaqdaa Rabbigiis (Allaah Keliya) isagoo badiya u noqodka Xaggiisa, markase uu siiyo nicmo Xaggiisa ah, waa halmaamaa waxa uu ugu dhawaaqday kal hore, oo wuxuu u yeelaa dhigyo Allaah, si uu (u lumo oo aadmigana) uga lumiyo Jidkiisa. Dheh: Ku raaxeyso abaal dhiciddaada wax yar[^3], hubaal waxaad ka mid tahay ehlu Naarka.

[^3]: Arrinkan waa ogeysiin cadhada uu Allaah u qabo mushrikiinta inkiraaddooda baaqa Towxiidka darti, waa gooddin adag.

# 4067

Ma mid daacad ah saacado habeenka ah gudahood, isagoo sujuudaya oo istaagan, u digtoon oo dadaala Aakhirada oo rajeeya Naxariista Rabbigiis (miyaa la mid ah mid aan sidaasi ahayn)!? Dheh: Miyey kuwa wax og iyo kuwa aan aan waxba ogeyn siman yihiin? Waxaa sideedaba waantooba keliya kuwa wax garadka ah.

# 4068

Dheh: Addoommahayga (Xaqa) rumeysanow, Dhowra (xilka uu idin saaray) Rabbigiin, kuwa sama fala adduunyadan, (abaalkooda) waa samaan, oo dhulka Ilaahay waa waasic. Oo keliya kuwa samir yeesha baa loogu oofin Abaalkooda si dhan xisaab la’aan.

# 4069

Dheh: Waxaa Aniga la i amray inaan caabudo Allaah Keliya anigoo u daacad ah aan waxba la wadaajineyn cibaadada.

# 4070

Oo waxaa la i amray inaan ahaado kan u horreeya kuwa isu dhiiba (Ilaahay) Muslimiin ahaan.

# 4071

Dheh: Waxaan ka cabsi qabaa haddii aan caasiyo (Alle) Rabbigey Cadaabka Maalin aad u murugo Weyn.

# 4072

Dheh: Allaah (weeye kan) aan caabudo anigoo u daacad ah aan waxba la wadaajin cibaadada.

# 4073

Ee caabuda idinku waxa aad doontaan oo barbar dhiga. Dheh: Khasaare qabaayaasha hubaal waa kuwa khaasari nafahooda iyo ehelkoodaba Maalinta Qiyaamaha; ogaada hubaal, kaasi weeye khasaaraha caddaanka ah.

# 4074

Waxay mudan daboollo dab Naar ah korkooda, iyo daboollo hoostooda, (Arrin)kaasi waa waxa uu Allaah ku cabsi geliyo addoomahiisa ee addoomahaygow dhowra (xilka aan anigu idin saaray).

# 4075

Oo kuwa ka fogaada inay caabudaan Shaydaan (iyo wax kastoo la caabudo Alle sokadi) oo u laabta Allaah[^4], waxay leeyihiin war san ay ku farxaan; ee sii war san ee farxad leh addoomahayga

[^4]: Daaquut waxaa loola jeedaa shaydaanka, ama wax kastoo la caabudo Allaah sokadi iyagoo ku raalli ah caabudiddaas.

# 4076

Kuwa dhegaysta hadalka waanada ah oo raaca kiisa u fiican[^5], kuwan weeye (kuwa) uu Allaah hanuunshay, oo kuwan weeye kuwa wax garadka ah.

[^5]: Waa kuwa markay maqlaan samaan iyo xumaan, ka warrama samaanta , kana taga hadalka kiisa xun oo aan ka sheekeynin.

# 4077

Ma mid ay isagu u waajibtay kelmedda cadaabka. Ma adigaa badbaadin kara mid isagu geli Naarta.

# 4078

Laakiinse kuwa dhowra (xilka uu saaray) Rabbigood waxay leeyihiin dabaqyo sare ay ka korreeyaan dabaqyo kale loo dhisay (iyaga), oo ay webiyadu hoos qulqulaan; (Kani waa) Ballan Ilaahay, Allaah kama baxo Ballankiisa.

# 4079

Mawaadan arag inuu Allaah ka soo dejiyo biyo daruuraha, haddana ka yeelo inay ku socdaan dhulka iyagoo ilo ah, markaas uu ku soo bixiyo dhir kala midab ah, haddana qallalaan sidaas darteed waxaad aragtaa isagoo caddaaday oo cawlan, haddana Wuxuu ka dhigaa wax baabba’ay oo u burburay gaballo? Hubaal, (arrin)kani waxaa ugu sugan waano dadka wax garadka ah.

# 4080

Ma mid uu qalbigiisa Allaah u furay islaamka sidaas darteed ku sugan Nuur xagga Rabbigi ah (baa la mid ah mid qalbi adag)?, ee waxaa hoog leh kuwa ay qalbiyadoodu ay yihiin adeyg xagga Xusidda Ilaahay. Kuwaasu waxay ku sugan yihiin habow caddaan ah.

# 4081

Allaah wuxuu soo dejiyey hadal kan u fiican, Kitaab qaybahiisu isu eg yihiin oo soo noqnoqda[^6], ay la jiriiricoodaan dubabka kuwa ka baqa Rabbigood. markaasay dubabkooda iyo qalbiyadoodu u jilcaan Xuska Ilaahay. Kani waa hanuunka Ilaahay. Wuxuu ku hanuuniyaa cidduu doono, oo (ma xagga) kan Allaah lumiyo ma leh cid hanuunisa.

[^6]: Axkaanta, cilmiga, qisooyinka, iwm waa lagu soo celceliyaa Qur’aanka gudahi si loogu cibrad iyo waano qaato oo dadka u saameyso.

# 4082

Ma mid haddaba kaga dhowrsada wejigiisa[^7] cadaabka xun Maalinta Qiyaa- maha(baa la mid ah mid aan sidaas ahayn) oo waxaa lagu odhan gar ma qaatayaasha: Dhadhamiya waxa aad kasbateen.

[^7]: Halkii gacmahiisa, oo markaasi ku xirnaan doono luquntiisa.

# 4083

Kuwii ka horreeyey baa beeniyey (anbiyo), sidaas darteed wuxuu uga yimid cadaabku meelo aysan dreemeyn.

# 4084

Markaasuu Allaah ka yeelay inay ku dhadhamiyaan dulli noloshan adduunka, oo dhab ahaan cadaabka Aakhiro baa ka sii weyn; waase haddii ay ogaan lahaayen.

# 4085

Oo dhab ahaan waxaan ugu soo qaadannay dadka Qur'aankan dhexdi tusaale nooc kasta leh bal inay garowsadaan.

# 4086

Qur’aan af Carabi ah, aan wax qallooc ah lahayn[^8], bal inay (xumaha ka) dhowrsadaan.

[^8]: Aan lahayn wax ka weecasho ah xaqa.

# 4087

Allaah wuxuu dhigaa tusaale: waa addoon ay wadaagaan niman badan oo is khilaaafsan, iyo addoon kale oo gebigiba uu wada leeyahay hal nin. Miyey labadaasu isku mid yihiin xaal ahaan? Ammaan oo dhan iyo mahadba waxaa mudan Allaah, balse badankoodu ma oga.

# 4088

Hubaal waad dhiman doontaa, iyaguna (sidoo kale) waa ay dhiman doonaan.

# 4089

Oo hubaal idinku Maalinta Qiyaamaha waxaad iskula doodi Rabbigiin horti.

# 4090

Yaa haddaba ka gef weyn oo ka gardarro badan kan ka been sheega Alle (oo yidhaahda wuxuu leeyahay shuruko ama wiil), iyo (kan isagu) beeniya Xaqa (Qur’aanka) markuu u yimaado, miyaanay ugu sugneyn Naarta hoy gaalada?

# 4091

Oo kan la yimaada Runta iyo (kan isagu) u aqbala run ahaanta, kuwani weeye kuwa (xumaha ka) dhowrsada.

# 4092

Waxay leeyihiin waxa ay doonaan Rabbigood agtiisa; kaasi waa abaalgudka sama falayaasha.

# 4093

Sidaa awgeed Allaah wuxuu ka tirtiri waxa ugu xun ay faleen, oo u siin ajarkooda si waafaqsan waxa u wanaagsan ay falaan.

# 4094

Mawuusan Allaah ahayn mid ku Filan addoonkiisa? Oo waxay doonaan inay kugu cabsi geliyaan kuwa ay barbar dhigaan. Oo mid kastoo uu Allaah lumiyo, ma uu laha wax hanuuniya.

# 4095

Oo mid uu Allaah hanuuniyo ma uu laha wax lumiya. Ma wuusan ahayn Allaah Adkaade, Aargudasho leh?

# 4096

Oo haddii aad weydiiso: Yaa abuuray samooyinka iyo arlada? Waxay hubaal odhanayaan: Allaah. Dheh: Haddaba ma u fiirsateen waxa aad u dhawaaqataan Allaah sokadi,\_ haddii Allaah ila maago lur, miyey yihiin kuwa fayda lurkiisa? ama haddii uu ila maago Naxariis, miyey yihiin kuwa celiya Naxariistiisa? Dheh: Allaah baa igu Filan, Isaga bay isku halleeyaan inta wax isku halleysa.

# 4097

Dheh: Dadkaygiiyow! Ka camal fasha halkiinna, anigana hubaal waxaan ahay mid camal fasha, waadse ogaan doontaan.

# 4098

Waa kee kan ay u iman cadaab dulleysa iyo kan ay ku dhici cadaab ma guuraan ah.

# 4099

Hubaal Waxaan Annagu kuugu soo dejinnay Kitaabka (Qur’aanka) dadka darti si Xaq ah. Ee mid kastoo raacaa dhabbaha toosan waxay dan u tahay naftiisa, oo mid kastoo lumaa waxay uun ka go’an tahay korkiisa, oo adigu ma tihid mid xil kaa saaran yahay.

# 4100

Allaah baa oofsada nafaha waqtiga dhimashadooda, iyo kuwaas aan dhiman inta ay ku jiraan hurdadooda. Markaasuu wuxuu hayaa oo ceshadaa kuwa uu ku xukumay dhimashada, oo wuxuu soo diraa kuwa kale ilaa iyo muddo magacaaban. hubaal waxaa (arrin)kaasi ugu sugan calaamooyin qolo fekerta.

# 4101

Mise ma waxay yeesheen shafeecayaal ay Allaah bar bar dhigaan? Dheh: Ma xitaa walow ayan marnaba hanan waxba oo ayan waxna garaneyn?

# 4102

Dheh: Allaah baa iska leh shafeeco oo dhan; Isaga baa leh Boqortooyada samooyinka iyo arlada, oo Xaggiisa baa la idiin soo celin doonaa.

# 4103

Oo marka Allaah Keliya la xuso, quluubta kuwa aan rumeysneyn Aakhirada way qaloodaan, oo marka kuwaa ay barbar dhigaan la xuso, markaas bay farxaan.

# 4104

Dheh: Allahayow, uumaha cirarka iyo dhulkow, Ogsoonaha waxa qarsoon iyo waxa muuqdow. Adiga (Keliyaa) u kala garsoori doona addoomahaaga waxa ay isku khilaafaan.

# 4105

Oo haddii kuwaa ah gar ma qaatayaasha ay lahaan lahaayeen waxa yaal dhulka oo dhan iyo wax le’eg oo wehliya waxay dhab ahaan u bixin lahaayeen isfurasho ahaan (si looga badbaadiyo) xumaanta cadaabta Maalinta Qiyaamaha; oo waxaa uga muuqan xagga Ilaahay wax aysan marnaba malaysan[^9].

[^9]: Aanay fileyn oo ah Cadhadiisa iyo Ciqaabkiisa.

# 4106

Oo (midhaha) xumaanta waxa ay kasbadeen baa u muuqan doona, oo waxay ku jees-jeesi jireen (oo cadaab ah) baa ku degi doona.

# 4107

Ee marka ay dhibaato taabato Aadmiga, waa uu noo dhawaaqdaa, haddana marka aan ku galladeysanno nicmo Xaggayaga ah wuxuu yidhaahdaa: Wax kale ma’ahee’ waxaa uun laygu siiyey aqoonta (aan u leeyahay jidadka lagu helo), mayee’ waa imtixaan, laakiinse badan- koodu ma ogsoona.

# 4108

Kuwii ka horreeyey baa sidaas yidhi dhab ahaan, waxbase uma tarin waxay kasbadeen.

# 4109

Markaas baa waxaa ku dhacay xumaanta (midhaha) waxay kasbadeen; oo kuwaa ah gar ma qaatayaasha ee ka mid ah kuwani waxaa iyagana ku dhici doona xumaanta (midhaha) waxay kasbadaan, oo ma baxsan doonaan[^10].

[^10]: Macnaha waa ma karaan inay ka joojiyaan Allaah inuu falo waxa uu doono ama inay ka fakadaan Ciqaabkiisa.

# 4110

Mawaysan ogeyn inuu Allaah u fidiyo risiqa ciddii uu doono, oo ku cidhiidhiyo (ciddii uu doono), hubaal (arrin)kani waxaa ugu sugan calaamooyin qolo rumeysan.

# 4111

Dheh: Addoomahaygow! kuwa ku xad-gudbay nafahooda, ha ka quusannina marnaba Naxariista Ilaahay; hubaal Allaah waa uu dhaafaa dambiyada oo dhan[^11]. Hubaal waa Isaga Dambi Dhaaf Badanaha, Naxariista Badan.

[^11]: Waa waxaan ahayn qofkii ku dhinta shirki ama gaalnimo.

# 4112

Oo u noqda xagga Rabbigiin goor iyo ayaanba, oo isu dhiiba ka hor inta aanu idin imaan cadaabku, markaasoo aan la idiin gargaari doonin.

# 4113

Oo Raaca kan wanaagga badan ee la idiinka soo dejiyey xagga Rabbigiin (Qur’aanka), ka hor inta aanu kedis idiinku imaan cadaabku, idinkoo aan waliba dareensaneyn.

# 4114

Si ayan nafi u odhan[^12]: Hoog baa ii sugnaaday waxa aan ku gabood galay xilka Ilaahay i saaray darteed, oo hubaal waxaan ka mid ahaa kuw qosol jees-jeesa.

[^12]: Maalinta Qiyaamaha

# 4115

Ama aysan odhan: Haddii Allaah i hanuunin lahaa, waxaan dhab ahaan ka mid ahaan lahaa kuwa (xumaha) ka dhowrsada.

# 4116

Ama aysan odhan marka ay aragto cadaabta: Haddii aan heli lahaa hal noqosho oo keliya[^13] waxaan dhab ahaan ka mid ahaan lahaa sama falayaasha.

[^13]: Aan dib ugu laabto adduunka.

# 4117

Haayoo, waxaa dhab ahaan kuu yimid Aayadahayga waadse beenisay, oo aheyd mid isla weyn, oo waxaad ka mid ahayd gaalada.

# 4118

Oo Maalinta Qiyaamaha waxaad arki kuwii ka been sheegay Allaah (ee yidhi wuxuu leeyahay shuruko ama wiil), wejiyadoodu oo ahaan kuwo la madoobeeyey. Miyaanay ugu sugnaan Naarta hoy islaweynayaasha?

# 4119

Oo Allaah wuxuu badbaadin Kuwa (xumaha) iska jira iyagoo wata guushooda ay gaareen[^14], xumi ma taaban doonto, mana murugoon doonaan.

[^14]: Khayr iyo samaan.

# 4120

Allaah waa abuuraha wax walba, oo Isaga baa haya xilka wax walba.

# 4121

Isagaa iska leh khaznadaha samooyinka iyo arlada. Oo (ma xagga) kuwa rumeysan diida Aayadaha Ilaahay, kuwani weeye kuwa ah hoogayaasha.

# 4122

Dheh: Ma waxaan ahayn Allaah baad haddaba i amartaan inaan caabudo, nimanyahow jaahiliinta ah?

# 4123

Oo dhab ahaan waxaa laguu waxyooday adiga iyo kuwii kaa horreeyeyba: hubaal haddii aad wax la wadaajiso Ilaahay cibaadada, waxaa dhab ahaan buraya camalkaaga, oo waxaad dhab ahaan ka mid noqoneysaa khasaare qabayaasha.

# 4124

Balse Caabud Allaah Keliya, oo ka mid ahow kuwa mahad naqa.

# 4125

Oo ma ayan qaddarin Allaah qaddarinta uu mudan yahay[^15], isagoo dhulka oo dhammi ahaan Qabashadiisa Maalinta Qiyaamaha, oo samooyinka ku duuban yihiin Gacantiisa Midig[^16]. Xurmo oo dhan Isaga baa iska leh oo waa ka sarreeyaa waxaa ay la wadaajiyaan.

[^15]: Waa ma ay tixgelin tilmaamahiisa wanaagga iyo quruxda badan.

[^16]: Macnaha waa ma aha wax ka badan Sacabkiisa muggiis, oo sidaas bay u yar yihiin xagga Ilaahay.

# 4126

Oo Buunka baa la afuufi, markaas bay dhammaan waxa jooga samooyinka iyo dhammaan waxa jooga arlada wada suuxi doonaan kan uu dooni Allaah maahee. Misna la afuufi mar kale, mise dadkii wayba taagan yihiin oo sugayaan (Xukunka Ilaahay).

# 4127

Oo arlada waxay la ifi Nuurka Rabbigeed, oo Kitaabka (camallada) baa la soo dhigi, oo Nabiyada iyo markhaatiyada baa la keeni, oo waa loo kala garsoori dhexdooda si Xaq ah, iyagoo aan lagu gardarrooneyn.

# 4128

Oo naf walba waxaa loogu oofin si dhan waxa ay fashay; oo Isaga baa aad u Ogsoon waxa ay camal falaan[^17].

[^17]: Waa wax uu aad u Ogsoon yahay, mana u baahnna qoritaan iyo markhaati.

# 4129

Oo kuwa xaqa diida waxaa loo kaxeyn Naarta iyagoo rac-rac (wada jira) ah, jeer marka ay ku yimaadaan waxaa loo furi Albaabbadeeda. Oo Furahayeennadeedu waxay ku odhan: Mawaysan idiin iman Rusul idinka mid ah oo idiin akhirayaya Aayaadka Rabbigiin, oo idiinka digaya la kulanka Maalintiinnaan? Waxay odhan: Haah, laakiinse waxaa ku rumowday Kelmedda cadaabka gaalada dushooda.

# 4130

Waxaa la odhan: Gala albaabbada Naarta idinkoo ku waaraya, maxay ahaatay meel xun oo baas hoyga islaweynayaasha.

# 4131

Oo kuwa dhowra (xilka uu saaray) Rabbigood waxaa loo kaxeyn xagga Jannada, iyagoo rac-rac (wada jira) ah, marka ay ku yimaadaan waxay la kulmi iyadoo la furay albaabbadeeda[^18], oo furahayeennadeedu waxay ku odhan: Nabadi korkiinna ha ahaato, farxad iyo wanaag baa idiin ahaatay, ee gala iyada idinkoo ku waari doona dhexdeeda[^19].

[^18]: Furaha jannada waa ashahaadada (Laa ilaaha illal laah).

[^19]: Iyagoo heli soo dhoweyn sare, sharfid, iyo maamusid aan la tilmaami karin.

# 4132

Oo waxay odhan: Ammaan idilkeed iyo mahadba waxaa mudan Allaah, ee nooga dhabeeyey Ballan qaadkiisa, oo na dhaxal siiyey dhulka. Waxaan ku negaan karnaa Jannada gudaheeda meesha aan doonno, ee fiicanaa abaalgudka kuwa camal fasha.

# 4133

Oo waxaad arki malaa’igta oo ku meersan Carshiga hareerihiisa, iyagoo ku tasbiixsanaya ammaanaha Rabbigood; oo waa loo kala garsoori (dadka iyo jinkaba) dhexdooda si xaq ah, oo waxaa la odhan: Ammaan idilkeed iyo mahadba waxaa mudan Allaah, Rabbiga uunanka.

# 4134

Xaa Miim[^2][^1]

[^1]: Ghaafir – Dambi Dhaafaha, waa Allaah (Subxaanahu Watacaalaa). Suuraddan sidoo kale waxaa loo yaqaan Al-Mu’min (Mu’minka).

[^2]: Eeg sharaxa hoose ee Suuradda 2: Aayadda 1

# 4135

Soo dejinta Kitaabka (Qur’aanka) wuxuu ka yimi xagga Allaah, Adkaadaha, wax kasta Ogsoon.

# 4136

Dambi dhaafaha, Toobad aqbalaha, uu Daran yahay Ciqaabkiisu, Rabbiga Nicmadda Badan. Ma jiro ilaah (Xaq ah) aan Isaga aheyn. Waa Xaggiisa meel laabadku.

# 4137

Cidina kama dooddo Aayadaha Ilaahay aan ahayn kuwa xaqa diida. Ee yeysan ku hodin gadgaddoonkooda iyo galoobaxooda magaalooyinka.

# 4138

Qoladii Nuux iyo colalkii ka dambeeyay baa beeniyey (anbiyadii Ilaahay) hortood iyaga, oo ummad walbaa waxay qorsheeyeen lidka Rasuulkooda si ay u dilaan, oo waxay ku doodeen baadil si ay ugu tirtiraan Xaqa, markaas baan qabtay, ee sidee buu mid daran u ahaa Ciqaabkaygii.

# 4139

Oo sidaas bay Kelmedda Rabbigaa ugu waajibtay kuwa xaqa diiday inay iyagu yihiin ehlu-Naarka.

# 4140

Kuwa sida Carshiga iyo kuwa hareera joogaba waxay ku tasbiixsadaan ammaanaha Rabbigood oo ay rumaysan yihiin, oo waxay u dambi dhaaf dalbaan kuwa (Xaqa) rumeysan (iyagoo leh): Rabbigayow! Waxaad ku koobtaa wax walba Naxariis iyo Ogaal ee u dambi dhaaf kuwa kuu soo laabta oo raaca Jidkaaga, oo ka dhowr Cadaabka Naarta.

# 4141

Rabbigayow! Oo gali Beeraha negaya ee aad u ballan qaadday iyaga, iyo kuwa wa- naagsan oo ka mid ah aabbayaashood iyo xaasaskooda iyo ubadkooda. Hubaal wa- xaad Adigu tahay Adkaadaha, Xakiimka ah.

# 4142

Oo ka dhowr wax xun oo dhan, oo kan aad ka dhowrto xumo oo dhan Maalintan, dhab ahaan waad u naxariistay, oo (arrin)kani weeye Liibaanta Weyn.

# 4143

Hubaal kuwa xaqa diida waxaa loogu dhawaaqi: Dhab ahaan Naceybka Ilaahay (idiin qabay) goortii la idiinku baaqay Iimaanka, oo aad diiddeen, baa aad uga weyn naceybka aad u qabtaan hadda nafahiinna.

# 4144

Waxay odhan: Rabbigayow! labo jeer[^3] baad naga yeeshay meyd, oo labo jeer baad na siisay nolol. marka waanu qirsannahay dunuubtayada’e, ee ma jiraa jid looga baxo (Naarta)?

[^3]: Waa marka uu qofka ku jiray uurka hooyadi ka hor inta aan nafta la gelin, markaasoo la geliyo naf oo uu noolaado, marka labaad waa marka uu dhinto haddana la soo nooleeyo Aakhirada.

# 4145

(Arrin)kaasi waxaa u sabab ah marka Allaah Keliya la baryo waad diiddaan (Xaqa), markase loo shariig yeelo waad rumaysaan. Haddaba Xukunka waxaa iska leh Allaah, Sarreeyaha, aad u Weyn.

# 4146

Waa Isaga (Alle) Kan idin tusiya Calaamooyinkiisa oo idiinka soo dejiya risiq samada, oo cidi ma garowsato aan ahayn kawa u laabashada badan (Ilaahay).

# 4147

Sidaa darteed barya Allaah (Keliya) idiinkoo u gaar yeelaya cibaadada, haba nacaan gaaladuye.

# 4148

Kan iska leh Darajada ugu Sarreysa ee kaamil ahaanta, Rabbiga Carshiga (Weyn). Wuxuu ku soo dejiyaa waxyiga Amarkiisa ah kan uu doono oo ka mid ah Addoomahiisa si uu ugaga digo (dadka) Maalinta isla kulanka.

# 4149

Maalinta banka la keeni, ma jiro wax xaggooda ah oo ka qarsoon Allaah: Yaa leh Boqortooyada Maanta? Allaah, waaxidka,Qahraha (wax kasta).

# 4150

Maalintan naf walba waxaa lagu abaal marin waxay kasbatay, ma jiro gardarro (laysu geysan) maalintan[^4]. Hubaal Allaah wuu ku Dhaqso badan yahay xisaabista.

[^4]: Xadiis qudsi ah: “Addoomaheygow aniga waan iska xaaraanshay gardarrada, waxaana ka yeelay xaaraan dhexdiinna ee ha isku gardarroonnina".

# 4151

Oo uga dig Maalinta aad u soo dhowaata, marka ay quluubtu iman dhuu- maha (cabsi darteed) iyagoo walbahaar- san. Ma lahaan doonaan gar ma qaatayaa- sha saaxiib iyo shafeece midna ee la maqlayo.

# 4152

Wuu Og yahay khiyaanada isha loo dabo iyo waxa ay laabuhu qarsadaanba.

# 4153

Oo Allaah wuxuu wax ku xukumaa Xaq, oo kuwaas ay baryaan Isaga sokadi, ma xukumi karaan waxba, Hubaal, Allaah, waa wax kasta Maqlaha, wax kasta Arka.

# 4154

Mawaysan ku socdaalin dhulka oo fiirin sida ay aheyd cidhibta kuwii ka horreeyey? Waxay ahaayeen kuwa ka xoog badan iyo camiraadba arlada, wuxuuse Allaah u qabtay dambiyaday faleen. Oo uma sugnaan iyaga wax ka difaaca Ilaahay.

# 4155

(Arrin)kaasi waxaa ugu wacnaa waxay ula yimaadeen Rusushoodii xujooyin cad, wayse diideen iyaga. Sidaas darteed Allaah baa qabtay. Hubaal waa Xoog Badane, Ciqaabkiisu daran yahay.

# 4156

Oo dhab ahaan waxaan ula dirnay Muuse Aayadahayaga iyo awood cad.

# 4157

Xagga Fircoon iyo Haamaan iyo Qaaruun, waxayse yidhaahdeen: (waa) Saaxir, beenaale.

# 4158

Haddaba markii uu u keenay Xaqa ka yimid Xaggayaga waxay yidhaahdeen: Dila wiilasha ka mid ah kuwa (xaqa) rumeysan la jirki oo u daaya haweenkooda nolol; oo halganka gaaladu wuxuu ku soo gabagaboobi uun hungo.

# 4159

Oo Fircoon wuxuu yidhi: I daaya aan dilee Muuse, oo ha u dhawaaqdo Rabbigiis, hubaal waxaan anigu cabsi ka qabaa inuu idin dhaqan rogo ama uu fasahaad[^5] ka soo if bixiyo dhulka.

[^5]: Tafaraaruq idin geliyo ama dagaal sokeeye.

# 4160

Oo Muuse wuxuu yidhi: Waxaan ka magan galay Rabbigay iyo Rabbigiinba mid kasta oo islaweyn oo aan rumaysnayn Maalinta Xisaabta.

# 4161

Oo nin mu’min ah oo ka mid ah reer Fircoon (Xizqil, Fircoon ina Adeerki, khaznad hayahii dawladda) oo qarsanayey Iimaankiisa wuxuu yidhi: Ma waxaad ku dileysaan nin sababta ah inuu leeyahay: Rabbigay waa Allaah, oo dhab ahaan wuxuu idiin keenay Xujooyin Cad xagga Rabbigiin? Oo haddii uu yahay beenlow, isaga bay u daran tahay oo dushiisa ahaan beentiisu; haddiise uu run sheegayo, waxaa idinku dhici qaar waxaa uu idinku gooddiyo. Hubaal Allaah ma hanuuniyo mid isagu ah xad gudbe, beenaale.

# 4162

Tolkayow! Idinka baa leh xukunka maalintan, idinkoo madax ku ah arlada. Yaase nooga gargaari Ciqaabka Ilaahay hadduu noo yimaado. Fircoon wuxuu yidhi: Idin tusi maayo waxaan aheyn waxa aan anigu arko, oo idin ma qaadsiiyo waxaan aheyn jidka hanuunka.

# 4163

Oo kii isagu rumeeyey wuxuu yidhi: Tolkayow! Waxaan anigu idiinka cabsi qabaa wax la mid ah wixii ku dhacay axzaabta[^6].

[^6]: Waa maalmaha uu Allaah u soo diro Ciqaabkiisa kuwaasi diiday nabiyadii loo soo diray .

# 4164

Wax la mid ah wixii ku dhacay qolodii Nuux iyo Caad iyo Thamuud iyo kuwii ka dambeeyey, oo Allaah ma aha mid la doona grdarro addoomahiisa.

# 4165

Oo tolkaygow! Waxaan anigu idiinka cabsi qabaa Maalinta isu Yeeridda[^7].

[^7]: Waa maalinta Qiyaamaha, marka ay dambiilayaasha la qeylin doonaan argarax, dadku waa isu yeeran doonaan goobta Qiyaamaha iyagoo in loo shafeeco raba.

# 4166

Maalinta aad jeedin dhabarradiinna idinkoo dib u guranaya, halkaa ma jiri doono wax idinka badbaadiya Ilaahay. Oo mid kastoo Allaah lumiyo ma uu laha wax hanuuniya.

# 4167

Oo xaqiiq Yuusuf wuxuu idinla yimid mar hore Xujooyin cad, kamase bixin shakigii aad ka qabteen waxa uu idiin keenay, jeer marka uu dhintay aad tidhaahdeen: Allaah ma soo diri doono wax Rasuul ah isaga kadambow. Sidaas buu Allaah u lumiyaa kan isagu ah xad gudbe, shaki qabeen.

# 4168

Kuwa ka dooda Aayadaha Ilaahay iyagoo aan heysan wax xujo ah uu siiyey, waa wax Allaah u aad u neceb yahay oo (sidoo kale ay neceby yihiin) kuwaa rumeysan. Sidaas buu Allaah u daboolaa qalbiga mid kastoo ah islaweyne, jujuubaa.

# 4169

Oo Fircoon wuxuu yidhi: Haamaanow! Ii dhis sar dheer si aan ugu gaaro asbaabta loo maro[^8].

[^8]: Waa siyaabo kor lagu aado, waddooyin loo maro cirka.

# 4170

Asbaabta loo maro cirarka, si aan u soo dhugto ilaaha Muuse; oo waxaan anigu hubaal qabaa inuu isagu yahay beenaale. Oo sidaas baa xumaanta camalkiisa loogu qurxiyey Fircoon, oo looga duway Jidka (Toosan), oo ma ahayn halgankii Fircoon waxaan ahayn (wax ku dhammaada) hoog iyo baabba’a isaga ku dhacday.

# 4171

Oo kii isagu rumeeyey wuxuu yidhi: Tolkayow i soo raaca, waxaan idinku hagi Jidka hanuunka.

# 4172

Tolkayow! Noloshan Adduunka waa uun raaxo (yar oo tageysa), oo hubaal Aakhirada baa ah Daarta lagu waaro.

# 4173

Mid kastoo sameeyaa fal xun, laguma abaal marin doono waxaan aheyn iyadoo kale. Oo mid kastoo wanaag fala lab ama dheddig kuu doonaba ha ahaadee isagoo mu’min ah, kuwan waxay geli Jannada, iyagoo lagu arsaaqi xisaab la’aan.

# 4174

Oo tolkayow! Maxaa ugu wacan inaan idiinku yeedho badbaadada, halka aad idinku iigu yeedhaan Naar.

# 4175

Waxaad iigu yeedhaan inaan ku gaa- loobo Allaah oo la wadaajiyo (cibaadada) wax aan u heysan wax cilmi ah, oo anigu waxaan idiinku yeedhaa xagga Adkaadaha Sarreeya, Danbi Dhaafka Badan.

# 4176

Shaki ma leh waxaad iigu yeedhaan ma leh darajo loogu yeedho adduun iyo aakhiraba, iyo in laabashadeennuna tahay xagga Ilaahay iyo in xad gudbayaasha iyagu yihiin Ehlu-Naarka.

# 4177

Marka waad xusuusan doontaan waxa aan idinku leeyahay, oo waxaan u xil saartay arrinkayga Allaah. Hubaal Allaah waa Arkaa addoomahiisa.

# 4178

Markaas buu Allaah ka dhowray xumaha waxa ay qooleen, oo cadaab tan u daran waxay ku degtay reer Fircoon.

# 4179

Naarta, waxaa loo soo bandhigaa aroor iyo galab (kastaba)[^9], oo Maalinta ay Saacadda (Qiyaame) dhici doonto: Ka yeela reer Fircoon inay galaan cadaab tan ugu daran.

[^9]: Laga billaabo marka ay dhintaan ilaa Maalinta Qiyaamaha, marka loo kaxeyn doono xagga Naarta.

# 4180

Oo marka ay iskula doodayaan Naarta gudaheeda, waxay kuwii taagta darraa ( raciyada ahaa) ku odhan kuwii ( madaxda ahaa) ee isla weynaa; hubaal Waxaan innagu ahayn kuwo idinka idin raacsan, ee ma naga qaadeysaan qayb ka mid ah Naarta?.

# 4181

Kuwii isla weynaa waxay odhan: Hubaal waxaanu innagu dhammaan nahay kuwo ku jira; hubaal Allaah waa kala xukumay addoomahiisa dhexdooda.

# 4182

Oo kuwaas ku jira Naarta waxay ku odhan furahayeennada Naarta: Noo barya Rabbigiin hanaga fudaydsho maalin qura ee cadaabta.

# 4183

Waxay odhan: Mawaysan Rusushiinnii idiinla iman Xujooyin cad? Waxay odhan: Haah, Waxay odhan: Marka barya idinku. Oo baryada gaaladu ma aha waxaan aheyn mid ku dhacda meel baadi ah.

# 4184

Waxaan hubaal Annagu xaqiiq u gargaarnaa Rusuhayada iyo kuwa rumeysan, noloshan adduunka iyo Maalinta ay markhaatiyadu istaagi.

# 4185

Maalinta aysan waxba u tareyn gar ma qaatayaasha cudur daarashadoodu. Oo mudankoodu waa nacalad oo mudankoodu waa Daarta xun.

# 4186

Oo dhab ahaan Waxaanu siinnay Muuse hanuun, oo waxaanu ka yeelnay ilmahii Israa’iil inay dhaxlaan Kitaabka (Towraadda),

# 4187

Hanuun iyo waano u ah waxgaradka.

# 4188

Ee samir yeelo; hubaal Ballan qaadka Ilaahay waa Xaq, oo ka istiqfaarso dambi- gaaga[^10], oo ku tasbiixso ammaanaha iyo mahdinta Rabbigaa galab iyo aroorba.

[^10]: Waxaa loola jeedaa wixii gef kaa dhaca xagga garsoorka, Waxaa laga qaadanayaa in dhammaan mu’miniinta weydiistaan dambi dhaaf Ilaahay.

# 4189

Hubaal (ma xagga) kuwa ka dooda Aayadaha Ilaahay xujo la’aan u timid ma ku jiro laabahooda waxaan ahayn (doonis) weynaan aysan weligood gaari doonin ee magan gal weydiiso Allaah, hubaal waa wax kasta Maqlaha, wax kasta Arka.

# 4190

Xaqiiq abuurista samooyinka iyo arlada baa ka weyn abuurista dadka, laakiinse dadka badankiisu ma oga.

# 4191

Oo ma sinna kan indhaha la’ iyo kan wax arka, iyo kuwa (Xaqa) rumeysan oo samaha fala iyo kuwa xumaanta fala. Wax yar weeye inta aaad waantowdaan.

# 4192

Hubaal Saacadda (Qiyaame) waa imaanaysaa, shaki kuma jiro, laakiinse dadka badankiisu ma ay rumaysna.

# 4193

Oo Rabbigiin wuxuu leeyahay: I barya[^11] waan idinka aqbaliye; hubaal kuwa iska weyneeya baryadeyda[^12], waxay goor aan fogeyn geli doonaan Naar iyagoo dullaysan.

[^11]: Nabigu s.c.w. wuxuu yidhi: “Barya Ilaahay idinkoo yaqiinsan in la idinka aqbalayo baryada, oo ogaada inuusan Allaah aqbalin baryada qof maahsan.

[^12]: Nabigu s.c.w. wuxuu yidhi: “Baryadu waa cibaado”.

# 4194

Allaah waa Kan idiin yeelay habeenka inaad ku xasishaan, oo maalinta idiinka yeelay iftiin si aad wax u aragtaan. hubaal Allaah xaqiiq waa u Roon yahay dadka, laakiinse dadku badankoodu ma mahad naqaan.

# 4195

Kaasi waa Allaah, Rabbigiin, Abuuraha wax walba, Ma jiro ilaah (Xaq ah) aan Isaga ahayn. ee xaggee baa la idiinka iilay?

# 4196

Sidaas oo kale baa loo iilay kuwii dafiray Aayadaha Ilaahay.

# 4197

Allaah, waa kan idiinka dhigay arlada meel degganaansho, cirkana saqaf oo idin suureeyey markaas wanaajiyey suuradahiinna, oo idinku arsaaqay waxyaalo wanaagsan. Kaasi waa Allaah Rabbigiin, ee waxaa khayr badnaaday iyo barako Allaah Rabbiga uunanka.

# 4198

Waa Noolaha Daa'inka ah. Ma jiro ilaah aan Isaga aheyn, ee barya idinkoo u Keli yeelaya cibaadada. Ammaan idilkeed waxaa mudan Allaah, Rabbiga uunanka.

# 4199

Dheh: aniga waa la iga reebay inaan caabudo kuwa aad u dhawaaqataan Allaah sokadi, marka ay xujooyin cad iiga yimaadeen xagga Rabbigay, oo waxaa aniga la i amray inaan isu dhiibo Rabbiga uunanka.

# 4200

Isaga weeye (Alle) Kan idinka abuuray ciid, haddana mino nool, haddana xinjir, haddana wuxuu idin soo bixiyaa idinkoo ilmo ah, haddana (idinka yeelaa inaad kortaan) si aad u qaan gaartaan, haddana si aad u noqotaan odayo da’ ah, oo waxaa jira qaar idinka mid ah oo la oofsado intaas ka hor, iyo inaad gaadhaan muddo magacaaban[^13], bal inaad garowsataan .

[^13]: Waa waqtiga loo qabtay dhimashadiinna.

# 4201

Isaga (Alle) weeye Kan bixiya nolol, oo sababa geeri, oo marka uu arrin guddoo- miyo wuxuu uun ku yidhaahdaa: Ahow, oo waaba yahay.

# 4202

Mawaadaan arag kuwaa ka dooda Aayadaha Ilaahay: Xaggee baa loo iilay?

# 4203

Kuwa beeniya Kitaabka (Qur’aanka) iyo waxa aan la soo dirnay Rusushayada, wayse ogaan doonaan (goor dhow waxa ku dhaca).

# 4204

Marka mareegyada birta ah iyo silsiladaha ahaan luqumahooda; waxaa lagu jiidi.

# 4205

Biyo kulul oo karaya dhexdood, markaas Naarta baa lagu gubi.

# 4206

Markaas baa lagu odhan, Meeye waxaad u shariik yeeli jirteen?

# 4207

Allaah ka sokow? Waxay odhan: Way naga tageen: mayee, umaba aanu dhawaaqin jirin waxna kal hore. Sidaas buu Allaah u lumiyaa gaalada.

# 4208

(Arrin)kaasi waxaa ugu wacan waxaad aad ugu farax taraari jirteen dhulka xaq darro oo waxaad u dhaqmi jirteen si kibir badan.

# 4209

Gala albaabbada Naarta idinkoo ku waaraya dhexdeeda, ee maxay meel baas tahay rugta isla weynayaasha.

# 4210

Ee samir yeelo, hubaal Ballan qaadka Ilaahay waa Xaq, oo haddii aan ku tusno qaar ka mid ah waxa aan ugu gooddinno, ama aan ku oofsannaba (intaas ka hor), waa Xaggayaga halka loo soo celin doono.

# 4211

Oo xaqiiq waxaan soo dirnay Rusul hortaa; waxaa jira kuwo ka mid ah aan kaaga qisoonnay, oo waxaa jira kuwo kale aanu kaaga qisoon, oo ma aha suura gal Rasuulna inuu la yimaado Calaamo (Mucjiso) Idanka Ilaahay ma’ahee. markase uu Amarka Ilaahay yimaado, waxaa lagu xukumi Xaq, oo halkaas kuwa ka soo qaaday wax been ah oo kale waa hoogaan.

# 4212

Allaah waa Kan idiin yeelay nicmooleyda (xoolaha), si aad u fuushaan qaar ka mid ah, oo qaar ka mid ah aad cuntaan.

# 4213

Oo waxaa jira Manaafacaad (kale oo badan) oo idiinku sugan, iyo inaad ku gaartaan dan aad leedihiin oo ku jirta laabihiinna, oo dushooda iyaga iyo doonyaha baa la idinku qaadaa.

# 4214

Oo Wuxuu idin tusiyaa Calaamooyin- kiisa, ee middee baa Calaamooyinka Ilaahay beenineysaan?

# 4215

Mawaysan ku socdaalin arlada oo arag sida ay aheyd cidhibta kuwii ka horreeyey? Waxay ahaayeen kuwo ka tiro badan kuwani, oo ka xoog badan, iyo camiraadba arlada, waxbase uma tarin waxay kasbadeen.

# 4216

Ee Markii ay Rusushoodii ula yimaadeen xujooyin cad, waxay ku farax taraareen waxay heysteen oo aqoon ah[^14], oo halkaas waxaa ku degay (gaalada) waxay ku jeesjeesi jireen.

[^14]: Waxay moodeen inuu ku filan yahay cilmigooda, oo ayan u baahneyn cilmiga kale ay keeneen Rususha Ilaahay.

# 4217

Markiise ay arkeen Cadaabkayagii waxay yidhaahdeen: Waxaanu rumaysannahay Allaah Keliya, oo diidnay (haatan) waxaan cibaadada la wadaajin jirnay.

# 4218

Rumayntooduse ma ahayn mid anfacaysa iyaga marka ay arkeen Cadaabkayaga, (tani waa) xeerka Ilaahay oo horay ugu meel maray addoomahiisa. Oo halkaas gaalada waa ku hoogaan.

# 4219

Xaa Miim.[^2][^1]

[^1]: Fussilat : (Aayado iska cad).Waxaa sidoo kale Suuraddan lagu magacaabaa Xaa Miim As-Sajdah.

[^2]: Eeg sharaxa hoose ee Suuradda 2: Aayadda 1.

# 4220

Soo dejinta (Waxyigan) waa xagga (Allaah) Naxariistaha, Naxariista Badan.

# 4221

Waa Kitaab Aayadihiisu cad yihiin, Qur'aan af Carabi ah ciddii garowsan.

# 4222

War san side iyo dige ah, hase ahaatee badankood way ka jeesadeen, marka wax ma maqlaan.

# 4223

Oo waxay yidhaahdaan: Quluubtayadu waa ka daboolan yihiin waxa aad noogu yeedho, oo waxaa ah culeys dhegahaya- ga, oo daah baa xidhan dhexdeenna innaga iyo adiga, ee camal falo; innaguna sidoo kale waanu camal falaneynaaye[^3].

[^3]: U shaqeeya diintiinna, innaguna waynu u shaqeyn.

# 4224

Dheh: Anigu waxaan uun ahay qof idinla mid ah, waxaa la ii waxyooday inuu ilaahiinnu yahay hal ilaah, sidaas darteed raaca dhabbaha toosan Xaggiisa ah, oo weydiista dambi dhaaf Isaga, oo Hoog waxaa leh Mushrikiinta.

# 4225

Kuwa aan u iman (diinta) daahirka ah (Islaamka, ee aan tukan oo bixin Zakada) ee ah kuwo aan rumeysnayn Aakhirada.

# 4226

(Ma xagga) kuwa (Xaqa) rumeysan oo samaha fala. Waxay hubaal mudan Abaal gud aan marnaba go’i doonin.

# 4227

Dheh: Ma waxaad ku gaaloobeysaan Kan (Allaah) ku abuuray arlada labo maalmood oo u yeeshaan shariigyo (xagga cibaadada)? Kaasi waa Rabbiga uunanka.

# 4228

Oo wuxuu yeelay gudaheeda buuro uu kor dhigay, oo wuu barakeeyey gudaheeda oo uu ku qaddaray cuntooyinkeeda afar maalmood gudahood, isle’eg kuwa doonaya (inay ogaadaan).

# 4229

Kaddib Wuxuu abbaaray xagga samada iyadoo qiiq ah, markaasuu wuxuu ku yidhi iyada iyo arladaba: Ku kaalaya labadiinnu- ba oggolaansho ama khasab; waxay laba- duba yidhaahdeen: Waxaanu ku iman oggolaansho.

# 4230

Markaasuu wuxuu guddoonshay toddoba samood ahaan labo maalmood gudahood, oo wuxuu u waxyooday sama waliba arrinkeeda. Oo waxaynu ku qurxinnay samada soke xiddigo iftiimaya, isla markaana xafid[^4] u ah. Arrinkaasi waa Qaddarka Adkaadaha, Wax kasta Ogsoon.

[^4]: Waxaa lagaga dhowray shayaadiinta isku daya inay ka soo maqlaan war malaa’igta cirka jira oo waxaa lagu soo ganaa dambaaburo dab ah.

# 4231

Haddiise ay jeesadaan, markaa dheh: Waxaan idiinka digay biriq la mid ah biriqdii ku dhacday Caad iyo Thamuud.

# 4232

Markay Rusushu ugaga yimaadeen hortooda iyo gadaashoodba[^5] (iyagoo ku leh): Ha caabudina cidaan ahayn Allaah. Waxay yidhaahdeen: Haddii uu Rabbigayo doono[^6], wuxuu xaqiiq soo dejin lahaa malaa’ig. Ee innagu waxa la idinla soo diray ma aanu aaminsanin oo diidnay.

[^5]: Waxa loola jeedaa hortooda iyo gadaashooda waxay uga yimaadeen dhinac kasta.

[^6]: Inuu soo diro Rusul.

# 4233

Marka ma Caad, iyagu waxay isku kibriyeen arlada xaq darro, oo waxay yidhaahdeen: Yaa naga adag quwad ahaan innaga? Mawaysan arag in Allaah ee abuuray uu ka adag yahay quwad ahaan iyaga.Oo waxay beeniyeen Aayadahayaga?

# 4234

Markaas baan u dirnay dabayl hugmaysa maalmo baas u leh, si aan uga yeelno inay dhadhamiyaan cadaabka dulliga nolosha adduunka gudaheeda, oo run ahaan cadaabka Aakhiro baa ka sii dulleyn badan iyagoo aan loo gargaari doonin.

# 4235

Oo ma xagga Thamuud, waxaan tusnay dhabbaha toosan (ee Islaamka), waxayse ka door bideen indha la'aan (habow) halkii hanuunka, markaasaa waxaa ku dhacay biriq cadaab wax dulleysa, waxa ay galabsadeen awgeed.

# 4236

Oo waxaanu badbaadinnay kuwii (Xaqa) rumeeyey ee (xumaha ) iska jirey.

# 4237

Oo Maalinta cadowyada Ilaahay loo soo wada kulmin Naarta, markaas waxaa loo qaybin kooxo.

# 4238

Kolka ay ku yimaadan, dhegahooda iyo indhahooda iyo hargahooda baa ku marag furi wixii ay fali jireen darteed.

# 4239

Oo waxay ku odhan hargahooda: Maxaad noogu marag furteen? Waxay odhan: Allaah, ee ka hadliya wax walba baa naga hadliyey, oo Isaga baa idin abuuray kal horeba, oo Xaggiisa baa dib la idiinku soo celin doonaa.

# 4240

Oo ma aydaan is asturin si aysan dhegahiinna[^7] iyo indhahiinna iyo hargahiinna idiinku markhaati furin, laakiinse waxaad mooddeen inaanu Allaah ogeyn in badan oo waxa aad fasheen ah.

[^7]: Ma dareensanayn in maqalkooda iyo araggooda iyo oogadooda ku marag furi doonaan waxa ay faleen oo dhan.

# 4241

Oo kaasi Malihiinna (xun) aad ku maleyseen Rabbigiin, waa waxa idin halligay, markaas baad ka mid noqoteen kuwa khasaaray.

# 4242

Marka haddii ay u adkaysan (iyo haddii kaleba) waa Naarta hoygooda, oo haddii ay dalbaan in loo cudur daaro, haddaba ma ka mid aha kuwa laga aqbali doono cudur daaraasho.

# 4243

Oo Waxaanu u yeellay saaxiibbo[^8] ku laran markaasay u qurxiyeen waxa hortooda ah iyo waxa gadaashooda[^9] (oo dambiyo) ah, oo waxaa ku dhaboobay Qawlka (cadaabka) sida uu ugu (dhaboobayba) kuwo ka mid ahaa ummadahii hortood tegay oo jin iyo insiba leh – inay iyagu hubaal yihiin kuwo khasaaraya.

[^8]: Adduunkan gudahi ee ka mid ah jinka iyo dadka.

[^9]: Waxa hortood ah ee leh macmacaanno, barwaaqooyin, waxaana loola jeedaa waxa gadaashood ah hididdiilooyin been ah.

# 4244

Oo kuwa xaqa diida waxay yidhaah- daan: Ha dhegaysannina Qur’aankan oo ku fura buuq[^10] waa intaasoo aad adkaataane.

[^10]: Waxay arrintan uga dan lahaayeen inay dadka ka celiyaan dhageysiga ama fahmidda Qur’aanka

# 4245

Sidaas darteed hubaal Waxaanu dhadhansiin kuwa xaqa diida cadaab daran, oo hubaal waxaan u abaal marin si waafaqsan wixii u xumaa ay fali jireen.

# 4246

Kaasu waa abaalka cadawyada Ilaahay: Naar, waxay u noqon iyaga Daar lagu waaro, waa abaal marinta Aayadahayaga ay diidi jireen darteed.

# 4247

Oo kuwa xaqa diida waxay odhan: Rabbigayow! Na tus kuwii na lumiyey oo jin iyo insiba lahaa, si aanu u marinno cagahayaga hoosteeda, oo ay u noqdaan kuwa ugu hooseeya[^11].

[^11]: Halka u hooseysa dabaqyada Naarta. Ama macnaha waa si aan cagta u marinno oo ugu dul soconno aar goosi ahaan.

# 4248

(Ma xagga) kuwa yidhaahda: Rabbiga- yo waa Allaah, markaa haya oo ku socda jidka toosan (ee Islaamka) malaa’igtaa ku soo degta (waqtiga dhimashadooda iyagoo leh): Ha cabsannina, hana murugoonnina, oo ku farxa warka san ee Jannadii la idiin yaboohay.

# 4249

Annaga baa ah gacalkiin nolosha Adduunkan iyo Aakhiradaba, oo waxaad leedihiin gudaheeda waxa ay nafahiinnu doonaan, oo waxaad leedihiin gudaheeda wixii aad dalabtaan.

# 4250

Waa martiqaad xagga (Ilaahay) ah, Dambi Dhaaf Badanaha, Naxariista Badan.

# 4251

Oo yaa ka hadal wanaagsan kan ugu baaqa (dadka) xagga Ilaahay, kaasoo isagu naf ahaantiisa sama fala oo yidhaahda: Waxaan anigu hubaal ka mid ahay kuwaa hoggaansan (Muslimiinta).

# 4252

Oo ma sinna samaanta iyo xumaantu, ka hor gee (xumaha) waxa wax u wanaag- san, markaas eeg! kii ay idiin dhexeysay isaga iyo adiga cadaawadi (wuxuu noqona- yaa) sidii saaxiib aad isku weyn tihiin.

# 4253

OO lama siiyo (tilmaantaa la soo xusay) waxaan ahayn kuwa samir yeesha, oo lama siiyo waxaan aheyn mid leh nasiib aad u weyn.

# 4254

Oo haddii juqjuqeyn shaydaan kugu juqjuqeyso wax xumaan ah ka magan gal Ilaahay. Hubaal waa Isaga wax kasta Maqlaha, wax kasta ogsoon.

# 4255

Oo Calaamooyinka (Ilaahay ee muujin Weynadiisa iyo Mid ahaantiisa) waxaa ka mid ah habeenka iyo maalinta iyo qorraxda iyo dayaxa. Ha u sujuudina qorraxda iyo dayaxa midna ee u sujuuda Allaah (Keliya) ee abuuray iyaga, haddii uu Isagu yahay Kan aad caabuddaan[^12].

[^12]: Macnaha waa ha caabudina Allaah idinkoo u maraya uunankiisa, e caabuda si toos ah Keligi idinkoo aan waxba la wadaajin cibaadada.

# 4256

Haddiise ay yihiin kuwo isla weyn, haddaba kuwaa ah Rabbigaa agtiisa ( malaa’igta) baa xurmo weyneeya oo hufa habeen iyo maalinba oo kama daalaan.

# 4257

Oo Calaamooyinkiisa waxaa ka mid ah inaad aragto dhulka oo bas (abaar) ah, markase aan ku soo da’inno biyaha uu gilgisho oo soo kor noqdo. Hubaal Kan nooleeya wuxuu xaqiiq nooleyn maytida. Hubaal wax walba waa uu Karaa.

# 4258

Hubaal kuwa ka iisha dhabbaha toosan xagga arrinka Aayadahayaga[^13] ma aha kuwo naga qarsoon. Ma mid lagu tuuri Naarta baa khayr badan, mise mid Iman isagoo nabad ah Maalinta Qiyaamaha? Fala waxaad doontaan. hubaal Waa uu arkaa waxa aad fashaan.

[^13]: Iyagoo u akhriyaya si leexsan ama u fasiraya si khaldan.

# 4259

Hubaal kuwa qaadan diida Waanada marka ay u timaaddo[^14] oo hubaal (kani Qur’aanka) waa Kitaab sharaf weyn leh.

[^14]: Kuwa diida xaqa ama door bida tafsiirka qalloocan Allaah ma hanuuniyo. 15. Hadalka inta ka go’an waa la iska garan karaa oo waxaa weeye: Waxay la kulmi doonaan ciqaab aan la suureysan karin.”

# 4260

Baadil ugama imaan doono hortiisa ama gadaashiisa[^16]; waa waxyi ka yimid xagga Xikmad Badane, la ammaano.

[^16]: Aan isagoo kale la keeni karin, aan waxba looga qaadin in wax laga sheego, uuna yahay Kitaab uu Allaah dhowray.

# 4261

Waxba lagu odhan maayo (Nabi Muxammadow) aan ka aheyn wixii lagu yidhi dhab ahaan Rusushii kaa horreysay. hubaal Rabbigaa waa Rabbiga Dambi dhaafka leh, iyo Rabbiga leh Ciqaab Xanuun Badan.

# 4262

Oo haddii aan ka dhigi lahayn Qu’raan af shisheeye ku soo dega, waxay dhab ahaan odhan lahaayeen: Maxaa Aayadihiisa looga dhigi waayey kuwo cad? Waa maxay acjami (carrab) shisheeye isagoo Carab ah? Dheh: Wuxuu u yahay kuwa rumeysan hanuun iyo caafimaad. (Ma) kuwase aan rumeysnayn waxaa ah culeys dhegahooda, oo waa ka indha la' yihiin, kuwa waxaa looga dhawaaqaa meel fog oo baas.

# 4263

Oo dhab ahaan waxaanu siinnay Muuse Kitaabka (Towraadda), waase la isku khilaafay. Oo haddii aysan jiri lahayn erey ka hormaray Rabbigaa, waa la kala xukumi lahaa dhexdooda, waxayse hubaal iyagu ka qabaan shaki walaac leh.

# 4264

Mid kastoo sama falaa naftiisay (dan) u tahay, oo mid kastoo xumaan falaa isagay u daran tahay, oo Rabbigaa ma aha mid ku gardarrooda addoomaha.

# 4265

Xaggiisa baa loo celiyaa cilmiga Saacadda (Qiyaame)[^17], oo kama soo baxaan wax ka mid ah midhaha galalkooda, mana jirto dheddig uur qaaddaa, kumana dhasho waxaan aheyn Ogaalkiisa. Oo Maalinta marka uu u yeedhi: Meeye (kuwii aad ku magacowdeen) shurakadeyda[^18]? Waxay odhan: Waxaan ku ogeysiineynaa inuusan nagu jirin mid marag ka ah.

[^17]: Ma jiro axad ogsoon goorta ay dhici doonto Qiyaamaha aan ahayn Allaah.

[^18]: Asnaamta waxay ka dhigeen kuwo la shuruko ah ama la siman Allaah.

# 4266

Oo waxay waayi waxay horey ugu dhawaaqan jireen (oo ilaahyo been ah), oo waxay yaqiinsan inaysan laheyn meel ay u baxsadaan.

# 4267

Aadmigu marnaba kama daalo khayr bariga, oo haddii uu shar taabto, markaas waa quustaa, rajo beel ah.

# 4268

Oo haddii aan ka yeelo inuu dhadhamiyo naxariis Xaggayaga ah kaddib dhibaato taabatay, xaqiiq wuxuu odhan: Kan waa xaggeyga aniga[^19], oo anigu ma qabo Saacadda (Qiyaame) inay dhici doonto, oo haddii la ii celiyo xagga Rabbigay, waxaan xaqiiq ka heli agtiisa wanaag. Waxaanse hubaal Annagu u sheegi kuwa gaaloobay waxay faleen oo waxaan hubaal ka yeeli inay wax ka dhadhamiyaan Cadaab Qallafsan.

[^19]: Macnaha waa waxaan ku helay xoogsigeyga, aqoonteyda, iyo wanaagga aan leeyahay, fadliga aan dheerahay dadka kale darteed, iwm.

# 4269

Oo marka aan u nicmeyno Aadmiga, wuu jeesadaa oo dhinac u baxaa, oo marka ay dhibaato taabato, wuxuu la yimaadaa ducooyin dheer.

# 4270

Dheh: Bal ii sheega haddii uu ka yimid (Qur’aanka) xagga Ilaahay, markaas aad ku gaalowdaan - yaa ka lunsanaan badan kan ku talax taga collaytan aad u fog.

# 4271

Waxaan durbaba ka tusi doonnaa Calaamooyinkayaga koonka iyo xagga nafahoodaba ilaa ay uga caddaato inuu (Alle, Qur’aanka) yahay Xaq. Ma wuusan ku fillayn Rabbigaa inuu u jeedo wax walba oo ka yahay markhaati.

# 4272

Ogaada, hubaal, Waxay ka shaki qa- baan la kulanka Rabbigood, ogaada, hu- baal, (Alle) wuxuu koobaa wax kasta oo Ku Xeeran yahay .

# 4273

Xaa Miim[^2].[^1]

[^1]: Ash-Shuuraa: Wada tashiga

[^2]: Eeg sharaxa hoose ee Suuradda 2: Aayadda 1.

# 4274

Cayn Siin Qaaf.

# 4275

Sidaas buu Allaah, Adkaadaha, Xakiimka ah, kuugu waxyoodaa sidii uu ugu (waxyoo- dayba) kuwii (Nabiyadii) kaa horreeyay.

# 4276

Isaga baa iska leh waxa jira samooyinka iyo waxa jira arlada, oo waa Isaga (Alle) Sarreeyaha, aad u Weyn.

# 4277

Samooyinku waxay ku sigtaan inay ka kor dil-dillaacan[^3], oo malaa’igtu waxay ku tasbiixsadaan ammaanaha Rabbigood, oo u weydiiyaan dambi dhaaf kuwaa dhulka korkiisa ah, ogaada, hubaal, Allaah waa Dambi Dhaaf Badanaha, Naxariista Badan.

[^3]: Haybadda iyo Weynida Allaah s.w.t darteed ee ka korreeya iyaga.

# 4278

Oo (ma xagga) kuwa yeesha gacallo kale aan ahayn Isaga, Allaah baa u jeeda oo dhowraya, oo adigu xil kaama saarna.

# 4279

Oo sidaas baan kuugu waxyoonnay Qur’aan Carabi ah si aad ugu digto magaalada xarunta ah (Makkah) iyo waxa hareeraheeda ah[^4], iyo inaad ka digto Maalinta wada Kulanka dadkoo dhammi ee uusan ku jirin shaki, qolo waxay gali Janna- da, oo qolo (kale)waxay geli Dabka huraya.

[^4]: Waa dadka kale oo dhan.

# 4280

Oo haddii Allaah doono, wuxuu hubaal ka yeeli lahaa ummad keliya, laakiinse wuxuu geliyaa cidduu doono Naxariistiisa[^5]. Oo gar ma qaatayaasha weeye kuwa aan lahayn gacal iyo gargaare midna.

[^5]: Wuxuu geliyaa Naxariistiisa kuwaasi doonaya hanuunkiisa iyo inuu aqbalo camalkooda.

# 4281

Mise ma waxay yeesheen awliyo (ama gacallo) Isaga sokadi? Allaah baase ah Waliga dhabta ah, oo Isaga baa siiya nolol maytida, oo Isaga baa wax walba Kara.

# 4282

Oo wax kastoo aad isku khilaaftaan, go’aankiisa waa (in loo celiyaa) Allaah, Kaasi waa Allaah, Rabbigay, Isaga baan isku halleeyaa, oo Xaggiisa baan u badiyaa noqodka[^6].

[^6]: Xusid iyo toobad keen ahaan.

# 4283

(Waa) uumaha samooyinka iyo arlada wuxuu idiinka yeelay nafahiinna lammaano (lab iyo dheddig); xoolahana (sidoo kale) lammaano. Sidaa buu idinku tarmiyaa. Ma jiro wax la mid ah[^7], oo waa Isaga wax kasta Maqlaha, wax kasta Arkaha ah.

[^7]: Ma jiro wax isu ekaansho ah haba yaraatee ee ka dhexeeya Abuuraha iyo uunkiisa xag jiritaan, tilmaamo iyo camallo ahaan.

# 4284

Isaga baa iska leh khaznadaha samooyinka iyo arlada, wuxuu u waasici- yaa risiqa kii uu doono oo ku cidhiidhiyaa (kii uu doono). Hubaal Waa Ogsoon yahay wax kastoo jira.

# 4285

Wuxuu idiinku caddeeyey diinta waxa uu ku waajib yeelay Nuux, iyo waxa aan kuu waxyoonnay, iyo waxa aan ku waajib yeelnay Ibraahiim iyo Muuse iyo Ciise: Waa inaad oogtaan diinta oo ku kala qaybsa- min. Waa ku adag tahay mushrikiinta waxaa aad ugu yeedhaan. Allaah wuxuu u doortaa Xaggiiisa kii uu doono, oo wuxuu u hanuuniyaa Xaggiiisa kan u soo laabadka badiya.

# 4286

Oo ma ay noqon kuwo kala qaybsan markuu u yimid cilmiga kaddib mahee, xasad darti dhexdooda ah. Oo haddii aysan jirteen Kelmed uga dhacday horay Rabbigaa oo muddo magacaaban ah, xaqiiq waa la kala xukumi lahaa dhexdooda. Oo kuwa la dhaxal siiyey Kitaabka iyaga kaddib hubaal shaki weyn bay ka qabaan.

# 4287

Ee arrin(kani) (Towxiidka) ku baaq adigoo ku sugnaan dhabbaha toosan sida lagu amrayba[^8],oo ha raacin rabitaannadoo- da hooseeya oo dheh: Waxaan rumeysana- hay waxa uu Allaah soo dejiyey oo Kitaab ah, oo waxaa la i amray inaan falo caddaa- lad dhexdiinna, Allaah baa ah Rabbigayo iyo Rabbigiinba. Waxaanu mudan acmaashayada idinkuna waxaad mudan acmaashiinna[^9], xujo (hadda) inama dhex taallo[^10]. Allaah baa ina soo kulmin innagoo dhan, oo waa Xaggiisa meel noqodka dambe.

[^8]: Inta ka go’an hadalka waa ugu yeedh inay toobad keenaan.

[^9]: Waa natiijada camalladooda.

[^10]: Marba haddii laga yeelay Xaqa caddaan, kuwaasi Xaqa diida waxay sidaasi u yeelaan oo keliya kibir darti iyo u xilasho dano adduun.

# 4288

Oo (ma xagga) kuwa ka dooda Arrinka Ilaahay inta la ajiibay kaddib, xujadoodu qiimo kuma fadhido Rabbigood agti[^11], oo korkooda Cadho (Ilaahay) baa ah, oo waxay leeyihiin Cadaab Daran.

[^11]: Kaddib markay dadku aqbaleen Xaqa ka yimid Allaah, waxayna isku dayaan gaalada inay ka weecshaan mu’miniinta xagga Diinta Islaamka.

# 4289

Allaah waa Kan ku soo dejiyey Kitaabka Xaq iyo Miisaanka; oo maxaa ku ogeysiiyey waa intaasoo Saacadda (Qiyaame) Dhowdahay?

# 4290

Kuwaa aan rumeysneyn baa degdegsa- da, halka kuwa rumeysan ay ka cabsi qabaan[^12], oo waxay og yihiin inay tahay Xaq. Ogaada, hubaal, kuwa uga dooda si gurracan arrinka Saacadda (Qiyaame) xaqiiq waxay ku sugan yihiin habow aad u fog.

[^12]: Waxay yidhaahdeen haddii ay run yihiin waxa aad sheegeyso bal noo keen cadaabka isla hadda dib u dhig la’aan.

# 4291

Allaah waa u Roon yahay addoomahii- sa. Wuxuu irsaaqaa ciddii uu doono, oo waa Xoog Badanaha, Adkaadaha ah.

# 4292

Mid kastoo raba kasabka Aakhirada, Waxaan siin wax ka badan kasabkaa, oo mid kastoo raba kasabka adduunyo wax baan ka siinnaa, oo Aakhirada kuma laha wax saami ah.

# 4293

Mise waxay leeyihiin shurako u jideeyey diin uusan Allaah idmin; oo haddii ayan jirin Kelmedda kala saaridda, xaqiiq waa loo kala garsoori lahaa dhexdooda. Oo hubaal gar ma qaatayaasha waxay mudan cadaab aad u xanuun badan.

# 4294

Waxaad arki gar ma qaatayaashii oo cabsi ka buuxdo waxa ay galabsadeen darteed,oo waa inuu ku dhaco iyaga, kuwa- se (xaqa) rumeysan oo samaha fala waxay gali keymaha beeraha (Jannada), waxay ka heli wax kasta ay doonaan Rabbigood agtiisa. (Arrin)kaasi baa ah Fadliga Weyn.

# 4295

(Arrin)kaasi waa waxa uu Allaah ugu bishaareeyo addoomahiisa (Xaqa) rumey- san oo samaha fala. Dheh:Idinku weydiisan maayo wax abaalgud ah baaqakani, aan aheyn gacaltooyo qaraabannimo. Oo mid kastoo kasbada wanaag, waxaanu siin wanaag ka badan.Hubaal Allaah waa Dambi Dhaaf Badane, camal yar ka bixiya ajar labalaab ah.

# 4296

Mise ma waxay leeyihin: Wuxuu ka been sheegay Allaah? Haddiise uu Allaah doono, wuxuu dabooli lahaa qalbigaaga[^13], Oo Allaah wuu tirtiri baadilka, oo ku sugi xaqa Kelmadihiisa. Hubaal Isagu wuu ogsoon yahay waxa ku jira laabaha.

[^13]: Wuxuu kaa yeeli karaa inaad illowdo Qur’aanka oo lagu hilmaansiiyo..

# 4297

Oo waa Isaga (Alle) Kan ka aqbala too- bada addoomahiisa ee cafiya dambiyada oo waa Ogsoon yahay waxa aad fashaan.

# 4298

Oo Wuxuu ajiibaa kuwa (Xaqa) rumey- san oo samaha fala oo siiyaa wax badan oo ka mid ah Fadligiisa. Oo gaalada waxay mudan Cadaab Daran.

# 4299

Oo haddii Allaah u fidin lahaa risiqa addoomahiisa, waxay hubaal ku qooqi lahaayeen arlada, laakiinse Wuxuu u soo dejiyaa qaddar waafaqsan sida uu rabo. Hubaal Isagu waa u Xog ogaal, Arka addoomahiisa.

# 4300

Oo waa Isaga (Alle) Kan soo dejiya roobka kaddib marka ay quusteen oo faafiya Raxmaddiisa.Oo waa Isaga Ilaaliya-
ha mudan ammaan idilkeed ee la mahdiyo.

# 4301

Oo waxaa ka mid ah Calaamooyinkiisa abuurista samooyinka iyo arlada iyo waxa uu ku firdhiyey labadooda dhexdooda oo (nafley) dhul socod ah. Oo marka uu doono aad buu awood ugu leeyahay inuu soo kulmiyo oo isu keeno iyagoo dhan.

# 4302

Oo wax kastoo idinku dhaca oo masiibo ah waa waxay galabsadeen gacmiihiinnu dartood (oo dambiyo ah), oo waliba Wuxuu idinka cafiyaa wax badan.

# 4303

Oo kuma baxsan kartaan dhulka, Oo ma lihidin Allaah ka sokow gacal iyo gargaare midna.

# 4304

Oo waxaa ka mid ah Calaamooyinkiisa doonyaha badda maaxa buuro oo kale ah.

# 4305

Haddii uu doono, Wuxuu sababaa dabaysha inay joogsato, markaas bay noqdaan wax fadhiya oo aan dhaqaaq lahayn korkeeda. hubaal (arrin)kani waxaa ugu sugan xaqiiq calaamooyin mid kasta oo samir iyo mahad naq badan.

# 4306

Ama waa intaasoo uu u halligo[^14] waxa ay kasbadeen awgeed (oo dambiyo ah). Oo (waliba sidaas oy tahay ) Wuxuu ka cafiyaa wax badan.

[^14]: Macnaha waxaa weeye wuxuu Allaah awoodaa inuu qarqiyo doomaha isagoo ku keenayo dabeylo daran.

# 4307

Iyo (si ay) kuwaasi ka dooda Aayadahayaga u ogaadaan inaysan u sugnaanin meel ay magan galaan.

# 4308

Ee wax kastoo la idin siiyo oo wuxuun ah waa uun sahay dhammaaneysa ee nolosha adduunkan, waxase Allaah agtiisa ah baa u khayr badan oo u daa’insan kuwa rumeysan ee Rabbigood isku halleeya.

# 4309

Ee ah kuwaasi ka fogaada dambiyada waaweyn iyo fool xumooyinka, oo mar kas- ta ay cadhoodaan iyagu wax iska cafiya.

# 4310

Kuwaasi ajiiba Rabbigood oo ooga salaadda, oo xukunkoodu wada tashi yahay dhexdooda, oo wax ka bixiya waxa aanu siinnay.

# 4311

Ee ah kuwaasi marka loo geysto gef weyn iyagu iska difaaca[^15].

[^15]: Nabigu s.c.w. wuxuu yiri: “Saamaxaadda wuxuu Allaah ugu ziyaadiyaa qofka sharaf iyo ciso.”

# 4312

Oo abaalka hal xume waa hal xume oo la mid ah, mid kastoo se iska cafiya oo wax hagaajiya, wuxuu ka heli abaalgudkiisa xagga Ilaahay. Hubaal Isagu ma uu jecla gar ma qaatayaasha.

# 4313

Oo mid kastoo is difaaca kaddib marka lagu gardarroodo, kuwan weeye kuwa aan lagu lahayn jid (lagu eedo).

# 4314

Ee waxaa sideedaba jid lagu leeyahay (oo eed leh) kuwaa ku gardarrooda dadka, oo ku fallaagooba arlada xaq darro, kuwani waxay mudan cadaab xanuun badan.

# 4315

Oo mid kastoo samir yeesha oo wax iska cafiya, hubaal kuwani waxay ka mid yihiin arrimaha la go'aansado[^16].

[^16]: Xagga kuwa doonaya abaalgduka Ilaahay.

# 4316

Oo mid kastoo Allaah lumiyo, ma uu laha gacal Isaga kaddib. Oo waxaad arki gar ma qaatayaasha marka ay arkaan cadaabka, iyagoo leh: Miyey jirtaa jid loogu laabto (adduunkii).

# 4317

Oo waxaad arki iyagoo la hor keenay (Naarta) la tabaaleysan dulli (oo) ku eegaya libiqsi qarsoon. Oo kuwa (Xaqa) rumeysan waxay odhan: Hubaal Khasaara- yaasha waa kuwa khasaaray nafahooda iyo eheladooda Maalinta Qiyaamaha. Ogaada, hubaal, gar ma qaatayaasha waxay ku sugnaan doonaan cadaab ma guuraan ah.

# 4318

Oo ma heli doonaan gacallo u soo gar- gaara Allaah ka sokow. oo mid kastoo uu Allaah lumiyo, uma sugna wax jid ah.

# 4319

Ajiiba Rabbigiin ka hor inta aanay iman Maalin xagga Allaah ah aan la celin kari doonin. Ma heli doontaan meel aad magan gashaan Maalintaas, oo idiinma suurta geli doonto inaad sameysaan diiddo[^17].

[^17]: Aad ku inkirtaan dambiyadiinna ama kaga hor timaaddaan Ciqaabka Ilaahay.

# 4320

Haddiise ay dhinac u jeestaan, Annagu kuuma aanu soo dirin ilaaliye ahaan korkooda. Ee waxa keliya ee ku saarani waa inaad gaarsiiso (Fartiinta). Oo hubaal marka aan dhadhansiinno Aadmiga naxa- riis Xaggayaga ah, wuu ku farxaa, oo haddii ay musiibo gaadho waxa ay horay gacma- hoodu u faleen darteed ah, markaa hubaal Aadmigu waa abaal dhac badan yahay.

# 4321

Allaah baa iska leh Boqortooyada sa- mooyinka iyo arlada, Wuxuu abuuraa wixii uu doono; Wuxuu ugu deeqaa kii uu doono gabdho, oo ugu deeqaa kii uu doono wiilal.

# 4322

Ama Wuxuu isugu daraa labada noocyoodba’ lab iyo dheddig, oo wuxuu ka dhigaa kii uu doono ma dhaleys. Hubaal waa wax kasta Ogsoone, Awood Badan.

# 4323

Uma suurowda in Aadmi uu Allaah toos ula hadlo, ee se wuu waxyoon, ama kala hadli daah gadaashi ama uu u soo diri Ra- suul (malag ah) oo Idanki wuxuu doono ugu waxyooda. Hubaal (Alle) waa Sarreeye, Xakiim ah.

# 4324

Oo sidaas baan waxaan kuugu waxyoonnaa (Kitaab)waxyi Amarkayaga ah oo ma aad ogeyn muxuu ahaa Kitaab iyo Iimaan midna? Laakiinse waxaan ka dhignay Nuur aan ku hanuuninno cidda aan doono oo ka mid ah addoomahayaga. Oo hubaal waxaad adigu(Nabi Muxammadow) dhab ahaan tusisaa jidka loo qaado Tubta Toosan.

# 4325

Tubta Ilaahay, ee ah Kan iska leh waxa jira samooyinka iyo waxa jira arlada. Ogaada, hubaal, xagga Alle baa arrimaha oo idil yimaadaan.

# 4326

Xaa Miim[^2].[^1]

[^1]: Az-Zukhruf: Waxaa weeye waxyaalaha la isku qurxiyo sida dahabka.

[^2]: Eeg sharaxa hoose ee Suuradda 2: Aayadda 1.

# 4327

Waxaan ku dhaartay Kitaabka (Qur’aanka) iska cad.

# 4328

Hubaal Waxaan Annagu ka dhignay kani Qur’aan af Carabi ah, si aad u fahantaan.

# 4329

Oo hubaal wuxuu ku yaal asalka Kitaabka[^3] (Looxa Maxfuudka) nala yaal, ee la kor yeelay ay ka buuxdo Xikmad.

[^3]: Waxaa loola jeedaa Looxa Maxfuudka.

# 4330

Miyaan haddaba idinka deysannaa waanada gebigeedaba inaad noqoteen qolo xad gudub badan awgeed?

# 4331

Oo intee baan Nabi u dirnay kuwii hore dhexdood.

# 4332

Oo ma jirin Nabi u yimaada oo aysan ku jees-jeesin.

# 4333

Markaas waxaanu hallignay kuwo iyaga[^4] ka xoog badnaa,\_oo waxaa hore u tagay mataalka kuwii hore.

[^4]: Waxaa loola jeedaa gaalada ku jira Quraysh, iwm.

# 4334

Oo haddii aad weydiiso: Yaa abuuray samooyinka iyo arlada? Waxay hubaal odhan: Waxaa abuuray (Allaah) Adkaadaha, Wax kasta Ogsoonaha ah.

# 4335

Kan Isagu idiinka dhigay dhulka gogol, ee idiinku yeelay dhexdiisa waddooyin, si aad ugu hagaagtaan.

# 4336

Oo Isagu ah Kan ka soo dejiya biyo daruuraha si qiyaasan. Markaas waxaan ku nooleynaa magaalo dhimatay, sidaas oo kale baa weliba la idiin soo bixin doonaa.

# 4337

Oo Isagu ah Kan abuuray lammaana-
 yaasha wax waliba oo idiin yeelay doonyo (diyaarado, tareenno, gawaari) iyo xoolo (geel, lo', fardo, iwm) aad fuushan.

# 4338

Si aad ugu fariisataan si sugan dushooda, markaas aad xusuusataan Nicmadda Rabbigiin marka aad dul fariisataan, oo tidhaahdaan: Xurmoo dhan waxaa iska leh Kan noo sakhiray waxakan, oo ma aheyn kuwo kara inaanu sameyno.

# 4339

Oo xaqiiq xagga Rabbigayo waa inaan u laabanno.

# 4340

Oo waxay u cayimaan Isaga qayb ka mid ah addoomihiisa[^5]; Hubaal Aadmigu waa abaal darane caddaysatay.

[^5]: Iyagoo ku andacooda inuu Allaah s.w.t. leeyahay wiil ama gabdho. Arrinkanna kuma habboona Ilaahay waayo waa Keli aan wax shariik ah lahayn.

# 4341

Ma wuxuu u dooray Naftiisa gabdho ka mid ah waxa uu Isagu abuuro, oo idiin dooray idinka wiilal?

# 4342

Oo marka loogu bishaareeyo midkood warka waxa uu uga yeelay Raxmaanka mataal, wejigiisu wuxuu noqdaa madow isagoo walbahaarsan.

# 4343

Ma kuwaa lagu abuuray isqurxinta oo xagga doodda aan caddeyn karin hadalka?

# 4344

Oo waxay ka yeelaan malaa’igta oo iyagu ah addoomaha Raxmaanka, (ilaahyo) dheddig ah[^6], ma waxay goob joogeen ka ahaayeen abuuristooda? Maraggooda waa la qori doonaa oo waxay ahaan doonaan kuwo la su’aalo.

[^6]: Mushrikiintu waxay yidhaahdaan malaa’igtu waa gabdhahii Ilaahay, laakiin sida dhabta ah waa inay malaa’igtu yihiin qaar ka mid ah addoomaha Ilaahay ee la sharfay.

# 4345

Oo waxay yidhaahdaan: Haddii uu doono Raxmaanku, marnaba ma aanu caabudneen (iyaga). Uma ay laha wax cilmi ah (arrin)kani, been uun bay sheegayaan.

# 4346

Mise waxaan siinnay Kitaab ka horreeyey, oo ay iyagu heystaan?

# 4347

Bal! Waxay yidhaahdaan: Waxaan hellay aabbayaashayo oo ku sugan dariiqo, oo hubaal innagu iyaga raadadkooda baan ku hanuunsannahay.

# 4348

Oo sidaas oo kale, Uma aanu soo dirin hortaa wax dige ah magaalana oo aysan kuwooda ladnaa ee ku jiray odhan: Waxaan hellay aabbayaashayo oo ku sugan dariiqo, oo hubaal waxaan annagu raacnaa raadadkooda.

# 4349

(Digihii) wuxuu yidhi: Ma xitaa haddii aan idiin keeno hanuun ka fiican waxa aad ka hesheen aabbayaashiin? Waxay yidhaahdeen: Hubaal innagu ma aanu aaminsanin waxa la idin la soo diray.

# 4350

Markaas baan ka aarsannay ee bal fiiri sida ay aheyd cidhibta xaq diidayaasha.

# 4351

Oo waa tii uu Ibraahiim ku yidhi aabbihi iyo dadkiisii: Hubaal waxaan anigu ka eed tirnahay waxa aad caabuddaan oo dhan.

# 4352

Waxaan ka ahayn Kan i abuuray, oo hubaal Isaga baa i hanuunin doona.

# 4353

Oo wuxuu ka yeelay Kelmed[^7] ku baaqi ah durriyaddiisa dhexdooda[^8], bal inay soo noqdaan.

[^7]: Waa Kelmedda Laa ilaaha illal Laah.

[^8]: Nabi Ibraahiim c.s. wuxuu ka dhigay towxiidka wax ku baaqi ah firkiisa.

# 4354

Bal’ Waxaan u raaxeeyey kuwaas iyo aabbayaashoodba ilaa uu u yimid Xaqu iyo Rasuul ka yeela (Xaqa) caddaan[^9].

[^9]: Kan cadddaanka ah ee la yimid dhambaal cad, waxaa loola jeedaa Nabi Muxammad s.c.w.

# 4355

Oo markuu u yimid Xaqa waxay yidhaahdeen: Kani (Qur’aanku) waa sixir, oo innagu maba aaminsanin.

# 4356

Oo waxay yidhaahdeen: Maxaa se Qur’aankan loogu soo dejin waayey nin darajo weyn oo ka tirsan labada magaalo[^10]?

[^10]: Waxaa loola jeedaa labaadaa magaalo Makkah iyo Daa’if.

# 4357

Ma iyaga baa ah kuwa qaybiya Naxariista Rabbigaa? Annaga baa ka qaybinna dhexdooda maciishaddooda nolosha adduunkan, oo ka kormarinnay qaarkoodba qaarka kale derejooyin, si ay qaarkood qaarka kale ugu adeegtaan. Oo Naxariista Rabbigaa baa ka khayr badan waxa ay urursadaan.

# 4358

Oo haddii uusan dadku noqonayn ummad keliya (isku jid) waxaan xaqiiq ka yeeli laheyn kuwaa ku gaalooba Raxmaanka guryahooda saqafyo fiddo ah iyo salaanno (fiddo ah) ay ku koraan[^11].

[^11]: Allaah wuxuu leeyahay waxaan ku siin lahayn gaalada wax kasta adduunka haddii aanay dad kale ku fidnoobeyn arrinkaasi, waay Aakhiro ma leh waxaan aheyn Naar.

# 4359

Guryahoodana albaabbo (fiddo ah) iyo sariiro (sare) ay korkooda ku jiqlaystaan.

# 4360

Iyo qurxinno (kale) dahab ah. oo waxa- kani oo dhammi ma aha waxaan aheyn sahayda nolosha adduunkan(ee dhammaa- neysa). Oo Aakhirada Rabbigaa agti ah waxaa leh oo keliya kuwa iska jira xumaha.

# 4361

Oo mid kastoo ka jeesada waanada Raxmaanka waxaanu u xil saarnaa Shay- daan markaasuu noqdaa lammaanahiis.

# 4362

Oo hubaal waxay iyagu ka duwaan Jidka, oo waxay moodaan inay hanuunsan yihiin.

# 4363

Jeer marka uu noo yimaado wuxuu yidhaahdaa: wayee, haddii inta aniga iyo adiga u dhexeysa u kala fogaan lahayd inta ay isu jiraan bariga iyo galbeedka; oo xumaa lammaanahaa oo kale.

# 4364

Oo maadaama aad caddaalad darro fasheen waxba idin ma tari doonto Maanta inaad cadaab (musiibada) wadaagtaan.

# 4365

Ee miyaad haddaba ka yeeli kartaa dhegoolaha inuu wax maqlo, mise hanuunin kartaa indhoolaha iyo mid isagu ku jira habow caddaan ah?

# 4366

Haddiise aan ku oofsanno, Annaga uun baa weli ka aarsan doonno iyaga.

# 4367

Ama haddii kale waxaan ku tusi doonnaa waxa aan u yaboohnay, oo hubaal waxaanu ku leennahay awood dhan dushooda.

# 4368

Ee qabso waxaa laguu waxyoodo, hubaal waxaad ku sugan tahay jid toosan.

# 4369

Oo hubaal (Qur’aankani) waa kuu waano adiga iyo dadkaaba, oo waxaad ahaan doontaan kuwo la su’aalo.

# 4370

Oo weydii kuwaa ka midka ah Rusushayada aan soo dirnay adiga hortaa: Ma waxaan marnaba yeellay ilaahyo la caabudo Raxmaanka (Allaah) ka sokow?

# 4371

Oo xaqiiq waxaan Muuse la soo dirnay Aayadahayaga xagga Fircoon iyo xildhibaannadiisii, markaasuu wuxuu yidhi: Hubaal waxaan anigu ahay Rasuulka (Alle) Rabbiga uunanka.

# 4372

Markiise uu ula yimid Calaamooyinka- yaga mise! Waaba ay ku qosleen.

# 4373

Oo ma jirin mucjiso aan tusinnay oo aan ka weyneyn eynigeed, oo waxaan ku qabannay cadaab[^12] bal inay soo laabtaan.

[^12]: Cadaabkaas waa cadaab adduunka ah sida raashinka oo ku yaraaday, beeraha oo lagu salliday ayax tiro badan, xoolaha oo ay abaar ka leysey, iwim.

# 4374

Oo waxay yidhaahdeen: Saaxiryahow (waxay ula jeedaan aqoonyahanow, fariidyahow) ! Noo bari Rabbigaa maadaama uu kula galay ballan. (Haddii nalaga feydo cadaabka) waxaan hubaal ahaan kuwo raaca dhabbaha toosan (ee Islaamka).

# 4375

Markiise aan ka faydnay cadaabka, mise, markiiba waxay ka baxeen ballankii.

# 4376

Oo wuxuu ka dhawaaqay Fircoon dadkiisii dhexdood isagoo leh: Dadkaygiiyow! Ma waanan anigu iska lahayn boqortooyada Masar, iyo webiyadan qul-qula hoosteyda. Ee miyeydaan haddaba arkeyn.

# 4377

Bal aniga baa ka fiican midkani, ee ah mid liita ee uu dhibka ku yahay inuu u hadlo si cad oo wanaagsan[^13]; .

[^13]: Waxay ula jeedaan Nabi Muuse c.s. Taasina dhab bay ahayd ka hor inta aan Muuse laga dhigin Nabi, markii la soo diray isagoo Nabi ah wuxuu Allaah ka furay guntinta carrabkiisa oo ka dhigay cod kar hadal fiican.

# 4378

Maxaase loogu soo gelin waayey jinjimo dahab ah, ama maxay ula iman weydey malaa’ig raacsan oo rafiiq u ah?

# 4379

Markaasuu ku kiciyey dadkiisii hadallo doqon ma garato ah, markaasay adeeceen: hubaal waxay ahaayeen qolo caasiyaal ah.

# 4380

Haddaba markii ay naga Cadheysiiyeen, waan ka aargoosannay, markaas baan qarqinnay iyagii oo dhan.

# 4381

Oo Waxaanu ka yeelnay wax tegay iyo tusaale ku socda facyada dambe.

# 4382

Oo marka loo soo qaato ina Maryam (Ciise) mataal[^14], mise qolodaada (mushrikiinta ah) waa ka jeesadaan (mataalkaa).

[^14]: Inuu ka mid yahay uunka Ilaahay, kuwaasoo lala barbar caabudo Allaah.

# 4383

Oo waxay (mushrikiintaa) yidhaahdeen: Ma ilaahyadayada baa fiican mise isaga? Uma ayan soo qaadan mataalka waxaan aheyn muran. Balse waa qolo dood badan[^15].

[^15]: Iyagoo qaba inay dhammaan isku mid yihiin.

# 4384

Ma uu aheyn (Ciise) wax ka badan addoon aan u nicmaynay, oo waxaan uga yeelnay tusaale ilmahii Israa’iil.

# 4385

Oo Haddii aan doonno, waxaan yeeli lahayn dhexdiinna malaa'ig dhulka u hara[^16].

[^16]: Ama idin xigsada idinka.

# 4386

Oo hubaal wuxuu isagu (Ciise) u yahay calaamad la yaqaan (soo dhowaanshaha) Saacadda (Qiyaame), Sidaa awgeed ha ka shakiyina arrinkeeda oo i soo raaca[^17]: Kan baa ah Jidka Toosan.

[^17]: Waa raaca hanuunka iyo shareecada Ilaahay (Islaamka).

# 4387

Oo yuusan Shaydaan idin hor joogsan, hubaal wuxuu idiin yahay cadow iska cad.

# 4388

Oo markuu Ciise la yimid xujooyin cad, wuxuu yidhi: Waxaan xaqiiq idiin la imid Xikmad iyo inaan idiin caddeeyo qaar ka mid ah waxa aad isku khilaafsan tihiin, ee dhowra xilkuu idin saaray Alle oo i adeeca.

# 4389

Hubaal Allaah waa Rabbigay iyo Rabbigiinba, Ee caabuda Isaga (Keliya). Kan baa ah Jidka Toosan.

# 4390

Wayse is khilaafeen xisbiyadii dhexdooda. Ee hoog waxaa leh gar ma qaatayaasha xagga cadaab Maalin xanuun badan darteed.

# 4391

Ma waxay sugaan waxaan ahayn Saacadda (Qiyaame) - taasoo ugu iman kedis, iyagoo aan dareensaneyn.

# 4392

Saaxiibbadu Maalintaas waxay isu ahaan cadow qaarkoodba qaarka kale marka laga reebo kuwa iska jira (xumaha).

# 4393

Addoomahaygiiyoow! Cabsi ma ahaan doonto maanta korkiinna mana murugoon doontaan.

# 4394

Kuwaasi rumeeyey Aayadahayaga ee ahaa Muslimiinta.

# 4395

Gala Jannada, idinka iyo afooyinkiinnaba[^18]; waa laydinka farxine.

[^18]: Macno kale waa kuwaasi eynigiin ah.

# 4396

Waxaa lagula wareegi halkaa xeerooyin dahab ah iyo koobab cabbitaan, oo gudaheeda waxaa ahaan waxay nafahooda jecleystaan, oo indhuhu ku raaxaysan, oo waad ku waari dhexdeeda.

# 4397

Oo taasi waa Jannadii aad ku dhaxasheen wixii aad camalsan fasheen.

# 4398

Waxaad ku leedihiin gudaheeda midho tiro badan, xaggeeda wax ka cuni doontaan[^19].

[^19]: Waxaa loola jeedaa wax kastoo macaan oo dhadhan fiican.

# 4399

Hubaal dambiilayaashu waxay ku waari cadaabka Naarta.

# 4400

Lagama dabcin doono, iyagoo halkaa gudaheeda ku quusan.

# 4401

Oo ma aanu ku gardarroon iyaga, laakiinse iyaga baa ahaa gar diid.

# 4402

Oo waxay u yeedhi: Maaligow! Rabbigaa ha noo sameeyo dhammaad. Wuxuu odhan: hubaal Idinku waad ku waari doontaan (Naarta gudaheeda).

# 4403

Xaqiiq Waxaan idiin la nimid Xaq laakiinse badankiinnu Xaqa baad nacdaan.

# 4404

Mise ma waxay goosteen arrin? Hubaal waa Annaga kuwa wax gooya.

# 4405

Mise ma waxay moodaan inaanaan maqleyn sirahooda iyo faqooda gaarka ah? Mayee Rusushayada baa ag joogta oo qoreysa.

# 4406

Dheh: Haddii Raxmaanku aad leedihiin wiil (buu leeyahay), waxaan anigu ahay kan u horreeya ee waxida (oo ka nazaha inuu leeyahay ilmo ama xaas ama dhig ama cid kaloo wax la wadaagta).

# 4407

Waxaa xurmo oo dhan iska leh (Allaah) Rabbiga samooyinka iyo arlada, Rabbiga Carshiga, oo ka nazahan waxa ay tilmaamaan.

# 4408

Ee iska daa ha dhunbadaan(baadilkaas) oo ha iska cayaaraane inta ay kala kulmaan Maalintooda loo yaboohay.

# 4409

Oo waa Isaga Kan ku ah Ilaah somooyinka gudahood iyo Ilaah arlada gudaheed; oo waa Isaga (Alle) Xakiimka, wax kasta Ogsoon.

# 4410

Oo waxaa khayr iyo barako badan Kan (Allaah) ee iska leh Boqortooyada (runta ah ee) samooyinka iyo arlada iyo waxa u dhexeeyaba, oo ay agti tahay cilmiga Saacadda (Qiyaame), oo Xaggiisa dib la idiinku soo celin.

# 4411

Oo kuwa ay baryaan Isaga (Allaah) ka sokow, uma leh awood shafeeco marka laga reebo midka qira xaqa (ashahaadada ee ku dhaqma) oo aqoon san u leh.

# 4412

Oo haddii aad su’aasho yaa iyaga abuuray, waxay hubaal odhanayaan: Allaah. Ee xaggee baa haddaba loo iilay?

# 4413

Tixgeli dhawaaqiisa: Rabbiyow! Hubaal kuwaanu waa qolo aan (xaqa) rumaysneyn.

# 4414

Ee Isaga jeeso oo dheh: Nabadeey, wayse ogaan doonaan (waxa ku dhaca).

# 4415

Xaa Mim[^2].[^1]

[^1]: Ad-Dukhaan: Qiiq

[^2]: Eeg sharaxa hoose ee Suuradda 2: Aayadda 1.

# 4416

Waxaan ku dhaartay kitaabka(Qur’aanka) ee caddeeya (Xaqa).

# 4417

Hubaal waxaanu soo waxyoonnay (Qur’aanka) habeen barakaysan[^3]. Hubaal waxaanu nahay mar waliba kuwa diga.

[^3]: Waa Laylatul Qaddarka ee loo soo waxyooday Nabiga s.c.w. Qur’aanka.

# 4418

Dhexdiisa baa arrin kasta oo xukun ah la gooyaa.

# 4419

Xukun ka yimid Xaggayaga. Hubaal waxaanu nahay kuwa soo dira (Rusul),

# 4420

Naxariis xagga Rabbigaa ah. hubaal waa Isaga wax kasta Maqlaha, wax kasta Ogsoon.

# 4421

Rabbiga samooyinka iyo arlada iyo waxa u dhexeeya, haddi aad yaqiinsaneysaan.

# 4422

Ma jiro ilaah (Xaq lagu caabudo) aan Isaga aheyn, Waa isaga Kan bixiya nolol, oo sababa dhimasho, waa Rabbigiin iyo Rabbiga aabbayaashiinnii hore.

# 4423

Bal! Waxay ka qabaan shaki, way iska dheelaan.

# 4424

Ee sug Maalinta ay samadu keeni doonto qiiq muuqda.

# 4425

kaasoo dabooli doona dadka, kani waa cadaab xanuun badan.

# 4426

Rabbigayow! Naga feyd cadaabka[^4], xaqiiq waanu rumeyn (Xaqa).

[^4]: Waxaa loola jeedaa abaartii iyo gaajadii lagu salladay Qurasyh beenintooda Nabiga s.c.w. awgeed.

# 4427

Goorma bay waantoobi, iyagoo dhab ahaan uu halkaa ugu yimid Rasuul iska cad (Nabi Muxammad).

# 4428

Markaas bay ka jeesteen oo yidhaahdeen: waa mid ay wax soo bareen (qolo kale), waa nin jin ku jiro.

# 4429

Hubaal Waxaanu idinka feydi cadaabka wax yar. Waxaadse hubaal ku noqon doontaan (xumaha).

# 4430

Maalinta aan ku qaban doonno (iyaga) qabasho daran oo weyn[^5]. Hubaal waanu aarsan doonnaa.

[^5]: Qabashadii weyneyd waxay dhacday dagaalkii Badar markii la jabiyey gaaladii oo badi madaxdoodii lagu dilay dagaalkaasi, qaar kalena la soo qafaashay.

# 4431

Oo xaqiiq waxaanu imtixaannay iyaga hortood qolodii Fircoon, oo waxaa halkaa u yimid Rasuul sharaf leh (Nabi Muuse).

# 4432

Isagoo leh: Ii dhiiba adoommaha Ilaahay[^6]. Hubaal waxaan anigu idiin ahay Rasuul aamin ah.

[^6]: Waa ilmahii Israa’iil.

# 4433

Oo waa inaydaan iska sare yeelin Allaah. Hubaal waxaan idiinla imaan awood cad.

# 4434

Oo hubaal waxaan ka magan galaa Rab- bigay iyo Rabbigiin inaad i dhagaxyeysaan[^7]

[^7]: Si aydaan dhagax iigu shiidin ilaa geeri. Ama si aydaan iigu dhaleeceyn carrabyadiinna ama si aydaan iigu dhibaateyn si kale.

# 4435

Oo hadddii aydaan i rumeysneyn, haddaba waxba ha igu darsannina.

# 4436

Markaas buu u dhawaaqday Rabbigi: Kuwakanu waa qolo dambiilayaal ah.

# 4437

Ee la Guuree addoomahayga habeennimo. Hubaal, waa la idin soo daba gali.

# 4438

Oo dhaaf baddoo deggan[^8] oo qaybsan: hubaal waa ciidan la qarqin doono.

[^8]: Kaddib markay labo u kala dhanbalantay, si ay askarta Fircoon u soo raacaan ilmahii Israa’iil oo markaa Fircoon iyo dadkiisa loo qarqiyo.

# 4439

Intee bay beero iyo ilo ka tageen.

# 4440

Iyo dagal iyo degaan wanaagsan.

# 4441

Iyo nicmooyin ay ku raaxaysanayeen.

# 4442

Sidaas (bay ahayd)! Oo waxaan dhaxalsiinnay qolo kale.

# 4443

Marka samada iyo arladu uma ay ooyin, oo lama siin wax nafis ah.

# 4444

Oo xaqiiq Waxaanu ka badbaadinnay ilmihii Israa’iil cadaabkii dulleysiga.

# 4445

Xagga Fircoon ah; hubaal Wuxuu ahaa islaweyne, ka mid ahaa xadgudbayaasha.

# 4446

Oo xaqiiq waxaan ka doorannay (dadkii waqtigoodii), annagoo aqoon u leh.

# 4447

Oo waxaan siinnay oo ka mid ah calaamaadaha[^9] wax ay ku sugnaayeen imtixaan cad.

[^9]: Sida in lagu hareeyey daruuraha, loo soo dejiyey Manni iyo Salwaa, biyo looga burqiyey dhagax, badda cas oo loo kala dhanbalay, iwm.

# 4448

Hubaal kuwakani waxay yidhaahdaan:

# 4449

Ma jirto waxaa aheyn dhimashadayada hore oo ma nihin kuwo dib loo soo nooleyn.

# 4450

Ee (dib) u soo cesha Aabbayaashayadii hore, haddii aad run sheegaysaan.

# 4451

Ma iyagaa khayr badan mise qolodii Tubbac[^10] iyo kuwii iyaga ka horreeyey? Waanu hallignay, hubaal waxay ahaayeen denbiilayaal.

[^10]: Waxaa loolaa jeedaa reer Ximyar ee degganaa Yaman, Tubbacna waa naynaasta boqorkooda

# 4452

Oo uma aanu abuurin samooyinka iyo arlada iyo waxa u dhexeeya dheel.

# 4453

Uma aannu abuurin iyaga waxaan Xaq aheyn, laakiinse badankoodu ma oga.

# 4454

Hubaal Maalinta kala Soocu waa ballan loo qabtay iyagoo dhan.

# 4455

Maalinta uusan gacal waxba u tari doonin gacalki oo aan loo gargaari doonin.

# 4456

Mid uu Allaah u Naxariisto ma’ahee: hubaal waa Adkaadaha, Naxariista Badan.

# 4457

Hubaal geedka Zaquumka,

# 4458

Waa cuntada denbiilayaasha,

# 4459

Sida Saliid laami ah buu ugu kar-kari caloolahooda.

# 4460

Sida kar-karka biyo aad u kulul.

# 4461

Qabta isaga, markaas u jiida Naarta bartankeeda.

# 4462

Oo uga shuba madaxa korkiisa cadaabka biyaha karaya.

# 4463

Dhadhami: Waxaad runtii isu heysatay inaad tahay adkaadaha, sharafta leh[^11].

[^11]: Waa sida uu sheeganayey intii uu joogay arlada. Waxaa loogu odhanayaa ereyadan digasho ahaan si loo xusuusiyo oo loo liido iyo cadaab dheeri ah ahaan.

# 4464

Hubaal kanu waa wixii aad ka shaki qabteen.

# 4465

Hubaal Kuwa iska jira (xumaha) waxay ku sugnaan meel aamin ah.

# 4466

Beero dhexdood iyo ilo.

# 4467

Waxay xidhan xariir jilicsan iyo mid adagba, iyagoo u fadhiya fool ka fool.

# 4468

Waa sidaase, oo Waxaanu u guurin xuurul ceyn.

# 4469

Waxay u yeedhan miro nooc kasta ah, iyagoo nabdoon[^12].

[^12]: Aan ka cabsaneyn inay ka dhammaadaan, oo ka cabsaneyn jirro.

# 4470

Ma ku dhadhamin doonaan dhexdeeda dhimasho aan aheyn dhimashadii hore, oo wuxuu ka badbaadin cadaabka Naarta.

# 4471

Waa fadli xagga Rabbigaa ah. (Arrin)kani weeye Liibaanta Weyni.

# 4472

Sidaas baan uga yeelnay wax u sahlan carrabkaaga, bal inay waantoobaan.

# 4473

Ee sug (halaaggooda); hubaal iyagu waxay sugayaan (waxaad ku dambeysaan).

# 4474

Xaa Miim[^2].[^1]

[^1]: Al-Jaathiyah: Jilbo ku joogsi iyagoo cago jiid ah.

[^2]: Eeg sharaxa hoose ee Suuradda 2: Aayadda 1.

# 4475

Soo dejinta Kitaabka (Qur’aanka) waa xagga Allaah, Adkaadaha, Xakiimka ah.

# 4476

Hubaal Waxaa samooyinka iyo arlada ugu sugan xaqiiq calaamooyin mu’miniinta.

# 4477

Iyo abuuristiinnaba iyo waxa uu ku baahsho (dhulka) oo nafley socota ah waxaa ugu sugan calaamooyin qolo yaqiinsan.

# 4478

Iyo isdhaafka habeenka iyo maalinta iyo waxa uu Allaah ka soo dejiyo daruuraha oo risiq ah, markaas uu ku nooleeyo arlada dhimashadeeda kaddib, iyo isbeddelka dabaylaha waxaa ugu sugan calaamooyin qolo wax fahanta.

# 4479

Kuwakani waa Aayadaha Ilaahay oo aan kuugu akhrinno si xaq ah, marka warkee bay bay rumaysanayaan kaddib Allaah iyo Aayadihiisa?

# 4480

Hoog waxaa leh beenaale kastoo danbiile ah.

# 4481

Ee maqla Aayadaha Ilaahay oo loo akhriyo, haddana ka dhega adayga isagoo islaweyn sida inaanu maqalba. Ee ugu bishaaree cadaab xanuun badan.

# 4482

Oo marka uu wax ka ogaado Aayadaha- yaga, wuxuu ka dhigtaa jees-jees. Kuwan weeye kuwa mudan cadaab dulleysa.

# 4483

Waxaa ka dambeysa Naar, oo halkaa wax uma tari doonaan waxna ka mid ah waxa ay kasbadeen, iyo midna kuwaa ay ka dhigteen gacallo Allaah ka sokow, oo waxay mudan cadaab aad u murugo weyn.

# 4484

Kani waa hanuun. Oo (ma xagga) kuwa rumeysan diida Aayadaha Rabbigood, wa- xay mudan cadaab xille oo xanuun badan.

# 4485

Allaah waa Kan idiin sakhiray badda, si ay ugu socdaan Doonyuhu dhexdeeda amarkiisa, iyo si aad u raadsataan Deeqdiisa, bal inaad mahad naqdaan.

# 4486

Oo Wuxuu idiin sakhiray wax kastoo ku sugan samooyinka iyo wax kastoo ku sugan arlada, dhammaan waa Gallad iyo Naxariis Xaggiisa ah. Hubaal Waxaa (arrin) kani ugu sugan calaamooyin qolo fekerta.

# 4487

Waxaad ku dhahdaa kuwa (Xaqa) rumeysan inay iska[^3] dhaafaan kuwa aan ka cabsi qabin Ayaamaha Ilaahay[^4], si uu ugu abaal mariyo qolo waxa ay kasbadeen.

[^3]: Waa billowgii baaqa Islaamka ka hor inta aan la idmin jihaadka.

[^4]: Ayaamaha Ilaahay waxaa loola jeedaa maalmihii uu Allaah ku soo dejiyey gaalada cadaabka, oo badbaadiyey kuwa xaqa rumeeyey.

# 4488

Mid kastoo sama fala, naftiisay dan u tahay, oo mid kastoo xumaato fala, waa dushiisa. Markaas waxaa dib la idiinku soo celin doonaa xagga Rabbigiin.

# 4489

Oo xaqiiq Waxaanu siinnay ilmahii Israa’iil Kitaabka (Towraadda) iyo garsoor wanaagsan iyo Nabinnimo, oo waxaanu siinnay wax ka mid ah waxyaalaha wanaagsan, oo waxaan ka kor marinnay dadkii waqtigoodii.[^5]

[^5]: Al-Xukma waxaa loola jeedaa fahanka caqiidada iyo xeerarka islaamka.

# 4490

Oo Waxaanu siinnay xujooyin cad oo arrimaha nolosha la xiriira, ismase khilaafin kaddib inta uu u yimid cilmiga maahee, xasad dhexdooda ah awgi. Hubaal Rabbigaa waa u kala garsoori dhexdooda Maalinta Qiyaamaha waxa ay isku khilaafeen.

# 4491

Markaas waxaanu kuu yeelnay waddo cad oo amar (keenna) ah ee raac adigu, oo ha raacin waxa liita ay rabaan kuwa aan wax ogeyn.

# 4492

Hubaal iyagu waxba kaagama tari doonaan xagga Ilaahay; oo hubaal gar ma
qaatayaasha waa isu saaxiibbo qaarba qaarka kale Oo Allaah waa Gargaaraha iyo gacalka kuwa iska jira (xumaha).

# 4493

Kuwakani waa u xujooyin cad dadka, oo u ah hanuun iyo naxariis qolo yaqiinsan.

# 4494

Mise ma waxay kuwa kasbada xumaha moodaan inaan la mid dhigi doonno kuwa (Xaqa) rumeysan oo samaha fala, oo noloshooda[^6] iyo geeridooda sinnaan? Xumaa sida ay u wax u xukumaan.

[^6]: Tafsiir kale waa: Xumaan falayaasha waa isku mid noloshooda iyo geeridooda. Macnaha waa ma aqbalaan hanuunka.

# 4495

Oo Allaah wuxuu u abuuray samooyinka iyo arlada xaq iyo in naf waliba laga abaal mariyo waxa ay kasbatay iyagoo aan lagu gardarroon doonin.

# 4496

Ee ma u fiirsatay midka ka yeesha hawadiisa ilaahiisa, oo Allaah u lumiyey ogaal oo daboolay maqalkiisa iyo qalbigiisa, oo yeelay caad araggiisa. Yaa haddaba hanuunin kara Allaah kaddib? Ee Mawaydaan waansameyn?

# 4497

Oo waxay yidhaahdaan: Ma jirto waxaan ahayn noloshayada adduunkan, waa iska noolaannaa[^7] oo dhimannaa oo nama halaagaan waxaan aheyn waayaha. umase laha (arrin)kaasi wax cilmi ah, way uun iska malo awaali.

[^7]: Macnaha waa dad baa dhinta qaar kale dhashaan, oo lagu beddelaa.

# 4498

Oo marka Aayadahayaga cad loo akhriyo, dooddoodu ma aha wax kale aan aheyn inay yidhaahdaan: (Dib) Noogu keena aabbayaashayo (meytan) haddii aad run sheegaysaan.

# 4499

Dheh: Allaah baa idin siiya nolol, haddana sababa inaad dhimataan, haddana wuxuu idiin soo kulmin Maalinta Qiyaamaha aan shakiga ku jirin, laakiinse dadka badankiisu ma oga.

# 4500

Oo Allaah baa iska leh Boqortooyada (runta ah ee) samooyinka iyo arlada. Oo Maalinta ay Saacadda (Qiyaame) dhici doonto, Maalintaas bay khasaari kuwa sheega waxyaalo aan jirin oo been ah.

# 4501

Oo waxaad arki ummad waliba iyagoo jilbo jabsan, ummad kasta waxaa loogu yeedhi Kitaabkeeda; Maanta waxaa la idinku abaal marin waxa aad fasheen.

# 4502

Kani waa Kitaabkayaga oo idiinka hadlaya si xaq ah, hubaal Waxaanu qornay waxaad fasheen[^8].

[^8]: Malaa’igta wax qorta baa qoreysey acmaashooda oo dhan.

# 4503

Ma kuwa (Xaqa) rumeeyey oo sama falay, Rabbigood wuxuu ka yeeli inay galaan Naxariistiisa, arrinkaasi weeye Liibaanta Wayn.

# 4504

Ma kuwase gaaloobay: Sow ma ahayn Aayadahayga kuwo la idiin akhriyo? waxaadse aheydeen kuwo isla weyn oo waxaad aheydeen qolo dambiilayaal ah.

# 4505

Oo marka la yidhaahdo: Hubaal Ballan qaadka Ilaahay waa Xaq, oo xagga Saacadda (Qiyaame), shaki kuma jiro waxaad tidhaahdeen: Ma naqaan waxay Saacaddu tahay, oo ma fileyno (inay dhaceyso) inkastoo aan uun maleyno malo (aan xag jirin), oo ma nihin innagu kuwo huba.

# 4506

Oo xume wixii ay faleen baa u muuqan, oo wixii ay ku jees-jeesi jireen baa koobi.

# 4507

Oo waxaa la odhan: Maanta waan idin halmaameynaa (idiinka tegi Naarta) sida aad u halmaanteen la Kulanka Maalintiinnaan (aydaan ugu diyaar garoobin), Oo hoygiinnu waa Naarta, oo ma jirto cid idiin soo gargaari.

# 4508

(Arrin)kaasi waxaa ugu wacan inaad ka dhigateen Aayadahii Ilaahay jees-jees, oo noloshii adduunka baa idin hodday. marka Maanta lagama soo saari doono halkaa, oo lagama yeeli doono cudur daarasho.

# 4509

Ee Allaah baa mudan ammaan idilkeed iyo mahadba, Rabbiga samooyinka iyo Rabbiga arlada, Rabbiga uunanka.

# 4510

Oo Isagaa iska leh Weynaanta samooyinka iyo arlada gudahooda, oo waa Isaga Adkaadaha, Xakiimka ah.

# 4511

Xaa Miim[^2].[^1]

[^1]: 1.Al-Axqaaq: Waa tilmaan dhul ay mar degganaayeen qabiilkii Caad.

[^2]: Eeg sharaxa hoose ee Suuradda 2: Aayadda 1.

# 4512

Soo dejinta Kitaabka (Qur’aanka) waa xagga Alle, Adkaadaha, Xakiimka ah.

# 4513

Uma aanu abuurin samooyinka iyo arlada iyo waxa u dhexeeya waxaan aheyn Xaq iyo Muddo go'an. Kuwase Xaqa diida dhinac bay uga jeestaan waxa looga digo (oo cadaab ah).

# 4514

Dheh: Bal ma u fiirsateen waxa aad u dhawaaqataan Allaah sokadi? I tusa maxay abuureen oo ka mid ah arlada, mise ma waxay ku leeyihiin qayb samooyinka? Ii keena Kitaab (Qur’aan) kan horti ah ama wax raad cilmi (hore) ah haddii aad run sheegeysaan.

# 4515

Oo yaa ka habow badan mid isagu barya Allaah sokadi, kuwaa aan wax jawaab ah u soo celin doonin ilaa Maalinta Qiyaamaha oo kuwa ah moog baryadooda?

# 4516

Oo marka dadka la isu wada keeno ahaan cadowyadooda, oo ahaan kuwo dafira caabudiddooda.

# 4517

Oo marka Aayadahayaga cad loo akhriyo, waxay kuwa aan rumeysan ka yidhaahdaan Xaqa markuu u yimaado: Kani waa sixir iska cad.

# 4518

Mise ma waxay leeyihiin: Waa uu been buurtay (Qur’aanka). Dheh: Haddii aan been abuurtay, waxba iigama tareysaan xagga Allaah; Isaga baa aad u Ogsoon[^3] waxa aad ka tidhaahdaan arrinkaa. Isaga baa ku Filan marag noo dhexeeya aniga iyo idinka. Oo waa Isaga Dambi Dhaaf Badanaha, Naxariista Badan.

[^3]: Waxa aad ku jirtaan oo male awaal ah iyo fikrado aad qabtaan.

# 4519

Dheh: ma ahi Rasuul kii ugu horreeyey oo ka mid ah Rususha[^4] oo ma ogi waxa laygu fali aniga ama idinka. Anigu ma raaco waxaan ahayn waxa la ii waxyoodo, oo anigu ma ahi waxaan ahayn dige cad.

[^4]: Lama iman wax ka duwan waxay la yimaadeen Rusushii hore, ama arrin cusub.

# 4520

Dheh: Ma u fiirsateen haddii uu ka yimid xagga Ilaahay, oo ku gaalowdaan, oo uu ka marag furo marag[^5] fure ka mid ah ilmahii Israa’iil inuu yahay mid la mid ah (Towraadda), markaas uu rumeeyey halka[^6] aad idinkuna isla weyn tihiin kibir darti. Hubaal Allaah ma hanuuniyo qoloda gar ma qaatayaasha ah.

[^5]: Waxaa loola jeedaa Cabdullaah bin Salaam.

[^6]: Hadalka ka go’an waa: Soo ma ahaaneysaan markaa kuwa ugu gef badan dadka? Ama xaalad noocee baad markaa ku sugnaan doontaan?

# 4521

Oo waxay kuwa Xaqa diida ku yidhaahdaan kuwa rumeysan haddii uu ahaan lahaa wax wanaagsan iyagu nooga- ma horreeyeen[^7]. Oo maadaama aanay dooneyn inay ku hanuunsamaan, waxay yidhaahdaan: Kanu waa beenihii hore.

[^7]: Waxay ula jeedeen Bilaal, Cammaar, Zuhayb, Khabaab iyo qeyrkood a.k.r. kuwaasoo laga tol iyo tabar roonaa.

# 4522

Oo horti Kitaabka Muuse baa ahaa hanuun iyo naxariis, oo kanina waa Kitaab xaqiijinaya oo af Carabi ah si uu ugu digo kuwa ah gar ma qaatayaasha, oo waa u bishaaro kuwo sama falayaasha ah.

# 4523

Hubaal, Kuwa yidhaahda: Rabbigayo waa Allaah, markaas haya tubta toosan[^8], ma ahaan doonto korkooda cabsi, mana murugoon doonaan.

[^8]: Markaas ku toosnaada diinta waa ku hanuunsanaada mabaadiida towxiidka, iimaanka iyo camallada wanaagsan oo ku sugnaada.

# 4524

Kuwan waa ehlu Jannaha iyagoo ku waaraya dhexdeeda - abaalgud ahaan waxa ay faleen darteed.

# 4525

Oo Waxaan ku waajibinnay Aadmiga inuu u samo falo waalidkiis. Hooyadiis waxay ku sidday uurka iyadoo ku dhibtootay oo dhashay iyadoo ku dhibtootay; oo (uur ku) sidkiisu iyo ka goynta (naas nuujintiisu) waa soddon bilood, jeer marka uu tabar galo oo afartan jirsado yidhaahdo: Rabbiyow! I solansii inaan ka mahad naqo Nicmaddaada aad iigu nicmeysay aniga iyo labadayda waalid, iyo inaan falo camal san oo aad ka raalli tahay; oo ii hagaaji durriyadayda, hubaal Adigaan kuu soo laabtaa, oo hubaal waxaan anigu ka mid ahay inta kuu hoggaansan.

# 4526

Kuwan weeye kuwa aan iyagu ka aqbalno waxa u fiican oo ka mid ah waxa ay faleen oo aan ka dhaafno camalladooda xun, ka mid ah ehlu Jannaha - ballan qaad run ah oo loo ballan qaaday.

# 4527

Kan se ku yidhaahda waalidkiis: Uf baad tihiin. Ma waxaad iigu gooddisaan in la i soo saari doono iyagoo dhab ahaan ay facyo tageen hortay? Oo waxay iyagu labaduba gargaar weydiistaan Allaah (iyagoo ku leh): Magacaa bi'i waaye! Rumee! Xaqiiq, Ballan qaadka Ilaahay waa Xaq. wuxuuse yidhaahdaa: Kanu ma aha waxna aan aheyn sheekooyinkii kuwii hore.

# 4528

Kuwanu waa kuwa uu kula waajibay Qawlka (Cadaabka) ummado tegay hortood oo jin iyo inisiba leh. Hubaal! Waa iyaga khasaaro qabayaal.

# 4529

Oo dhammaantood waxay leeyihiin derejooyin waafaqsan waxa ay faleen, iyo si uu ugu oofiyo si dhan camalladooda iyagoo aan lagu gardarroon doonin.

# 4530

Oo Maalinta marka kuwa xaqa diida loo soo bandhigi Naarta: Waxaad wanaaggiin- nii ku soo dhammeysateen noloshii adduunka dhexdeeda oo ku raaxaysateen in muddo ah, marka maanta waxaa la idinku abaal marin cadaab silic badan, wixii aad isku weyneyn jirteen arlada gudaheeda xaq darro, iyo caasiyoobiddiinna darteed.

# 4531

Oo xus Caad walaalkood[^9], marka uu ugu digey qolodiisii Al-Axqaaf (Buur ciideedda) oo dhab ahaan digayaal baa la soo diray hortiis isaga iyo gadaashiiba (isagoo leh): Ha caabudina waxaan ahayn Allaah; hubaal waxaan anigu idiinka cabsi qabaa Cadaab Maalin aad u murugo Weyn.

[^9]: Nabi Huud c.s.

# 4532

Waxay yidhaahdeen: Ma waxaad noogu timid inaad naga jeediso ilaahyadayada? Ee bal soo daa waxa aad noogu gooddiso, haddii aad ka mid tahay run sheegyada.

# 4533

Wuxuu yidhi: Cilmigu waa uun Xagga Allaah, oo waxaan idin soo gaarsiiyaa Fartiinta la ila soo diray, Laakiinse waxaan arkaa inaad tihiin qolo aan garasho lahayn.

# 4534

Saa markay arkeen isagoo sidii daruur hogal ah ka muuqda samada ku soo aaddan togaggooda, waxay yidhaahdeen: waa daruur roob noo keeni doonta. Ma jirto’ee waa wixii aad doonteen in la soo dedejiyo[^10]. Waa dabeyl aad u xoog weyn ay ku jirto cadaab xanuun badan.

[^10]: Markaad ka hortimaaddeen Nabigiinna oo aad tidhaahdeen noo keen waxa aad noogu gooddisey. Eeg Aayadda 22 ee Suuraddan.

# 4535

Oo ku baabbi’ineysa wax walba Amarka Rabbigeed; markaas bay waxay noqdeen kuwo aan la arkeyn guryahoodii ma’ahee. Sidaas oo kale baan u jaazeynaa qoloda Dambiilayaasha ah.

# 4536

Oo dhab ahaan Waxaan u suurta gelinnay wax aanaan idiin suurta galin, oo waxaan u yeellay dhego iyo indho iyo laabo, waxbase uma tarin dhegahoodii, iyo indhahoodii iyo laabahoodii waayo waxay diideen Aayadaha Ilaahay, oo waxa ay ku jees-jeeseen baa ku dhacay oo koobay.

# 4537

Oo dhab ahaan Waxaan horay u hallignay wixii hareerihiinna ahaa ee magaalooyin, oo waxaan ugu celcelinnay Aayadaha (digniinaha) bal inay (ka) soo noqdaan (gaalnimada iyo dambiyada).

# 4538

Ee maxay haddaba ugu soo gargaari waayeen kuwii ay ka dhigteen ilaahyo[^11] ay barbar dhigaan Allaah si ay ugu soo dhoweeyaan Isaga? Mayee’ way ka dhumeen iyagii, oo kaasi waa beentoodii iyo waxa ay been abuuran jireen.

[^11]: Sida aad ku andacootaan.

# 4539

Oo waa tii aan u soo weecinnay xaggaaga koox jin ah oo dhegaystay Qur’aanka, ee markay yimaadeen halkaasi, waxay yidhaahdeen: Aamusa. markaasaa markii la dhammeeyey waxay dib ugu laabteen tolkoodii iyagoo u digaya.

# 4540

Waxay yidhaahdeen: Tolkayagow! Waxaan maqallay Kitaab (waa Qur'aanka) la soo dejiyey Muuse kaddib, oo xaqiijinaya wixii ka horreeyey (oo Kutub Ilaahay ah), oo wax ku hanuuninaya Xaqa iyo Jid Toosan.

# 4541

Tolkanagow! Raaca daaciga Ilaahay[^12] oo aamina, Wuxuu (Alle) idiin dhaafi den- biyadiinna, oo idinka badbaadin cadaab xanuun badan.

[^12]: Ugu yeerahaa dadka xagga Ilaahay waa Nabi Muxammad s.c.w.

# 4542

Oo mid kastoo aan raacin daaciga Ilaahay, kuma baxsan doono dhulka, oo ma jiro wax u gargaari doona (Allaah) sokadi. Kuwani waxay ku sugan yihiin habow cad.

# 4543

Ma waysan u fiirsan in Allaah ee abuuray samooyinka iyo arlada, oo aan ku daalin abuuristooda uu awoodo inuu nooleeyo meytida? Haayoo, hubaal waa Kan wax walba Kara.

# 4544

Oo Maalinta loo soo bandhigi kuwa xaqa diida Naarta (waxaa lagu odhan): Waxakani sow ma aha Xaq? Waxay odhan: Haah Waa nagu Rabbigeene. Wuxuu odhan: Haddaba dhadhamiya Cadaabka, gaalnimadiinnii darteed.

# 4545

Ee samir yeelo sidii ay Rushushii sugnaanta iyo go’aanka adag lahaa u samir yeesheen[^13], oo ha doondoonin in loo soo dedejiyo iyaga (cadaabkooda). Maalinta ay arki waxa loo yaboohay waxay ahaan sida ayan (ku) negaan (adduunka) waxaan ahayn saacad ka mid ah maalin; waa gaarsiin cad ee ma waxaa la rogaa waxaan aheyn dadka caasiyiinta ah.

[^13]: Rusushaas go’aanka adag waa Nuux, Ibraahiim, Muuse, Ciise, iyo Muxammad.

# 4546

(Ma xagga) Kuwa xaqa diida oo ka weecda Jidka Ilaahay. Wuxuu ka dhigi acmaashooda waxaan raad lahayn.[^1][^2]

[^1]: Waxaa sidoo kale Suuraddan loo yaqaan Suurat Al-Qitaal (la daggaalanka cadowga Islaamka).

[^2]: Maadaama ay towxiidka seegeen iyo caqiidada saxiixa ah oo dagaal ku yihiin.

# 4547

Oo (ma xagga) kuwa rumeysan oo fala samaha, oo rumeysan waxa lagu soo dejiyey Muxammad oo ah Xaq ka yimid Rabbigood, wuu ka tiritiri xumahay faleen, oo hagaajin xaalkooda[^3].

[^3]: Si ay u ogaadaan natiijada waxa ay doorteen.

# 4548

Sidaas waxaa ugu wacan kuwaa xaqa diida waxay raacaan been aan jirin, halka kuwa rumeysan ay raacaan Xaqa ka yimid Rabbigood. Sidaas buu Allaah ugu soo tusaale qaadaa dadka.

# 4549

Ee marka aad kula kulantaan dagaal kuwaa gaalada (ee duullaanka) ah ka garaaca luqumaha; jeer markaa aad ka adkaataan, markaa (qabta oo) ku adkeeya xarigga maxaabiis ahaan, oo intaa kaddib iska sii daaya axsaan fal[^5] ahaan ama ha is furtaan jeer ay car-carta dagaalku degto (oo nabadda la qaato). Waa sidaase, oo haddii Allaah doono, Isaga Naf ahantiisa baa hubaal ka cad goosan lahaa, laakiinse waa si uu ugu imtixaano qaarkiinba qaar kale[^6] Oo (ma xagga) kuwa lagu dilaa Jidka Ilaahay Marnaba ma lumin doono camalladooda.[^4]

[^4]: Inta harta u soo qaata qafaal ahaan.

[^5]: Sii daaya idinkoon ka qaadan wax madax furasho ah.

[^6]: Ilaa la dhigo hubka iyo qalabka dagaalka, waxaa loola jeedaa ilaa dagaalka ka dhammaado oo nabaddu faafto.

# 4550

Waa uu hanuunin doonaa oo hagaajin xaalkooda.

# 4551

Oo ka yeeli inay galaan janno uu uga yeelay wax ay yaqaanaan.

# 4552

Kuwiinaan idinku (Xaqa) rumeysanow! Haddii aad u gargaartaan (arrinka) Ilaahay, Wuu idiin gargaari oo idiin sugi cagahiinna.

# 4553

Oo (ma xagga) kuwa xaqa diida, mudankood waa balo iyo baabba’a, oo Wuxuu ka yeeli camalladooda wax ba’ay.

# 4554

Waxaa sidaas ugu wacan waxay naceen waxa uu Allaah soo dejiyey, markaasuu ka yeelay acmaashooda waxaan waxba ka jirin.

# 4555

Ma waysan ku socdaalin arlada oo fiirin sida ay aheyd cidhibta kuwii ka horreeyey? Allaah baa ku keenay baabba[^7]’ dhan oo gaaladu waxay la kulmi isla aayahaas oo kale.

[^7]: Wuu baabbi’iyey iyagoo dhan iyo waxay lahaayeenba.

# 4556

Sidaas waxaa ku wacan Allaah waa gargaaraha kuwa rumeysan, oo maxaa yeelay gaaladu uma sugnaan wax gargaare ah.

# 4557

Hubaal Allaah wuxuu ka yeeli kuwa rumeysan oo fala samaha inay galaan beero ay hoos qul-qulaan wabiyo, oo kuwa gaalada ahi way iska raaxeystaan oo wax u cunaan sida xoolahu wax u cunaan, oo Naartu waa hoygooda.

# 4558

Oo badanaa inta magaalo ka xoog ba- dan magaaladaada ku soo saartay, aan ha- laagnay,marka ma jirin wax u soo gargaara.

# 4559

Ma mid xujo cad ka haysta Rabbigi, baa la mid ah ku camalkiisa xun loo qurxiyey, oo raaca hawadooda.

# 4560

Tilmaanta Jannada loo ballan qaaday kuwa ka dhowrsada (xumaha) waa mid gudaheeda ay yihiin webiyo biyo ah oo aan isbeddelin[^8], iyo webiyo caano ah oo uusan dhadhankoodu marnaba doorsoomin, iyo webiyaal khamro ah oo u macaan kuwa cabba, iyo webiyaal malab ah la saafi yeelay; oo waxay ku leeyihiin gudaheeda midho nooc kasta iyo astur xagga Rabbigood, (kuwani) ma la mid baa kuwaa ku waaraya Naarta, oo laga waraabin biyo karaya markaas googaysa xiidmahooda.

[^8]: Dhadhan iyo caraf ahaanba, ma aha kuwo doorsama ama wasakh gasho.

# 4561

Oo waxaa jira kuwaa (munaafiqiinta) ka midka ah ee ku dhegaysta (waqtiga khudbadda), jeer marka ay ka baxaan agtaada, waxay ku yidhaahdaan kuwaa la siiyey cilmiga[^9]: Muxuu lahaa goor dhoweyd? Kuwan waa kuwa Allaah daboolay quluubtooda, oo waxay raacaan waxa liita ay nafahoodu rabaan.

[^9]: Ka mid ah asxaabtii Nabiga s.c.w.

# 4562

Oo (ma xagga) Kuwa hanuunsan, wuxuu u kordhiyaa hanuun, oo uu ku galladeystaa khayr uu waafajiyo iyo shar uu ka fogeeyo.

# 4563

Ee ma waxay haddaba sugaan waxaan ahayn Saacadda (Qiyaame) inay ugu timaaddo kedo? Haatan dhab ahaan calaamooyinkeedii baa durbaba yimid, ee sidee bayse u waantoobi, markay saacaddu ku dul dhacdo.

# 4564

Ee aqoon san u lahow inuusan jirin Ilaah (Xaq lagu caabudo) aan aheyn Allaah, oo u weydiiso astur dambigaaga iyo (dambiga) mu’miniinta iyo mu’minooyinka. Oo Allaah wuu Ogsoon yahay socsocodkiinna iyo negaantiinnaba.

# 4565

Oo kuwa (Xaqa) rumeysan waxay yidhaahdaan: Maxaa Suurad loo soo dejin waayey? Markase la soo dejiyo Suurad cad yahay amarkeedu oo dagaal gal lagu xuso[^10], waxaad aragtaa kuwa uu qalbigoodu ku jiro jirro (nifaaq) oo kugu soo fiiriya fiiro ruux sakaraatul mowd hayo oo kale. Ee belo ha ku dhacdo haddaba.

[^10]: Suuraddaasoo loogu idmay mu’miniinta inay la dagaal galaan cadowyadooda.

# 4566

Daacadnimo iyo horaarsan (baa la gudboon). Markase arrinka la go’aamiyo markaa haddii ay ku sugnaadaan u run sheegidda Allaah baa hubaal u khayr roonaan lahayd.

# 4567

Mase haddii aad qabataan[^11] xil, malaha waxaad fasahaadin lahaydeen arlada, oo aad goyn lahaydeen xidhiidhka qaraabadiinna?

[^11]: Macno kale Ka jeesataan Islaamka ama jihaadka Jidka Alle. Sidoo kale waxa lagu fasiraa haddaad xil iyo jago qabataan.

# 4568

Kuwaasi weeye kuwa uu Allaah nacladay, markaasuu ka yeelay dhego la’aan oo (ka) cameeyey indhahooda (Xaqa).

# 4569

Ee mawaysan haddaba u dhug yeelan Qur’aanka mise qufulaa ku xidhan quluubtooda.

# 4570

Hubaal, (ma xagga) kuwa jeediya dhabarradooda kaddib marka hanuunka u caddaaday, shaydaan baa uga yeela arrin sahlan , oo rajo geliya.

# 4571

Sidaasi waxaa ugu wacan waxay ku yidhaahdaan kuwa naca[^12] waxa Allaah soo dejiyey oo waxyi ah: Waxaynu idinku adeeci doonnaa qaar ka mid ah arrinka; Oo Allaah wuu Ogsoon yahay sirahooda.

[^12]: Waxaa loola jeedaa Yuhuudddii Madiina degganayd waagaas.

# 4572

Sidee bayse ahaan, marka ay malaa’ig- tu qaadayso nafahooda iyagoo garaacaya wejiyadooda iyo dhabarradooda.

# 4573

Sidaasi waxaa ugu wacan waxay raacaan waxa Allaah ka cadheysiiya, oo nacaan waxa raalli geliya. Markaasuu buriyey acmaashooda.

# 4574

Mise ma waxay kuwa uu ku jiro quluubtoodu jirro (munaafiqnimo ah) moodaan inuusan Allaah soo saari doonin xumaanta laabaha kaga jira?.

# 4575

Oo haddii aan doonno, waan ku tusi laheyn iyaga, oo waxaad hubaal ku garan lahayd astaamahooda; oo hubaal waxaad ku garan kartaa hadalkooda leexsan. Oo Allaah wuu Og yahay camalladiinna.

# 4576

Oo hubaal waanu idin imtixaani jeer aan muujinno kuwa idinka mid ah ee aad ugu dadaala(Arrinka Ilaahay) iyo samrayaa- sha, oo waanu muujin arrimahiinna.

# 4577

Hubaal kuwa xaqa diida oo ka weeciya (dadka) jidka Ilaahay oo khilaafa Rasuulka, kaddib marka uu u caddaaday hanuunka, waxna ma yeeli karaan Allaah, wuuna burin doonaa acmaashooda.

# 4578

Kuwiinna idinku (Xaqa) rumeysanow! Adeeca Allaah oo adeeca Rasuulka oo ha burinnina acmaashiinna.

# 4579

Hubaal kuwa xaqa diida oo ka weeciya (dadka) Jidka Ilaahay, markaas dhinta iyagoo gaalo ah, Allaah sinnaba uguma dambi dhaafo.

# 4580

Ee ha tabar darraanina, si aad markaas heshiis u dalabtaan (hoos idiin dhigi), oo idinkaa sarreyn, oo Allaah baa idin la jira, oo marnabana ma nusqaamin doono acmaashiinna.

# 4581

Nolosha adduunkan wax kale ma’ahee waa ciyaar iyo madaddaalo, oo haddii aad (Xaqa) rumeysaan, oo aad iska jirtaan (xumaha), Wuxuu idin siin abaalkiinna, oo idinma weydiisan doono maalkiinna.

# 4582

Haddii uu idin weydiisan lahaa oo idinku adkeeyo waa bakhayli laheydeen lexejecli darteed, oo wuxuu debedda u soo saari lahaa xumahiinna.

# 4583

Eega! Waa idinka kuwa loogu yeedho inaad wax ku bixisaan Arrinka Ilaahay, waxaase idinku jira kuwo ah bakhayllo, oo mid kastoo bakhayl ah wuxuu uun ka bakhaylayaa naftiisa. Oo Allaah waa Iskufilan Deeqtoon, oo idinkaa ah sabool u baahan (Isaga). Oo haddii aad jeesataan Wuxuu keeni halkiinna qolo kale, markaas ma noqon doonaan kuwo idinkoo kale ah.

# 4584

Hubaal Waxaanu ku siinnay (Nabi Muxammadow) furasho caddaan ah. [^1]

[^1]: Al-Fatax: Furashada ama Guusha. Waxaana loola jeedaa heshiiskii Al-Xudaybiyah ee sababta u ahaa furashada Makkah iyo magaalooyin kaleba.

# 4585

Si uu Allaah kaaga dhaafo wixii horay kaaga dhacay oo dambi ah, iyo waxa dib kaaga dhici kara, oo kuugu dhammaystiro Nicmaddiisa, oo kuugu hanuuniyo Tub Toosan.

# 4586

Iyo inuu Allaah kugu taageero guul aad u weyn.

# 4587

Isaga weeye Kan ku soo dejiyey xasillooni quluubta mu’miniinta, si ay iimaan ugu siyaadsadaan iimaankooda; Oo Allaah baa iska leh ciidammada samooyinka iyo arlada. Oo Allaah waa wax kasta Ogsoone, Xakiim ah.

# 4588

Si uu u geliyo mu’miniinta iyo mu’minoo- yinka beero ay webiyo hoos qul-qulaan iyagoo ku waaraya dhexdeeda, oo uga tirtiro xume falkooda, oo (arrin)kaasi Allaah agtiis waa Liibaan aad u Weyn.

# 4589

Iyo si uu u cadaabo munaafiqiinta iyo munaafiqooyinka iyo mushrikiinta iyo mushrikooyinka ee ku maleeya malaha xun Allaah, korkooda waxaa ah xumaanta wareegta, oo Cadho Allay qabaan, oo waa uu nacladay, wuxuuna u diyaariyey Naar iyaga,\_oo iyadaa u xun aayotiin ahaan.

# 4590

Oo Allaah baa leh ciidammada samooyinka iyo arlada. Oo Allaah waa Adkaade, Xakiim ah.

# 4591

Hubaal Waxaanu kuu soo dirnay (Nabi Muxammadow) inaad ahaato markhaati, iyo bishaareeye iyo digeba.

# 4592

Si aad idinku u rumeysaan Allaah iyo Rasuulkiisa oo ugu gargaartaan oo aad u qaddarisaan, iyo inaad xurmo weyneysaan oo nazahdaan (Alle) subax iyo galabba.

# 4593

Hubaal kuwa kugula gala wacad hiilka Waxay uun Wacad la sameyn Allaah. Gacanta Ilaahay baa ka kor ah gacmahooda[^2]. Ee mid kastoo ka baxaa wacadkiisa. wuxuu uun uga baxayaa oo ay u daran tahay naftiisa, oo mid kastoo oofiya waxa uu kula galay Allaah ballanka, Wuxuu siin doonaa Ajar aad u Weyn.

[^2]: Macnaha waa inuu Allaah Subxaanahuu watacaalaa ka aqbalay wacadka ay galeen.

# 4594

Kuwaa ka mid ah reer miyiga Carbeed ee gadaal looga soo tagay waxay kugu odhan doonaan: Maalkayaga iyo ehelkayaga baa na shuqliyey, ee noo dambi dhaaf dalab. Waxay ka yidhaahdaan carrabyadooda waxaan ku jirin quluubtooda. Dheh:Yaa haddaba leh wax awood ah (oo idinka celin kara) Allaah. Haddii uu Allaah idin la doono dhib ama idin la doono dheef? Balse Allaah waa u Xog Ogaal waxa aad fashaan.

# 4595

Mayee’ bal waxaad u maleyseen in Rasuulka iyo mu’miniintu aysan u soo noqoneyn ehelkooda weligood, oo sidaas baa loo qurxiyey quluubtiinna, oo waxaad maleyseen male xun, oo waxaad aheydeen qolo loo qoray halaag.

# 4596

Oo mid kastoo aan rumeyn Allaah iyo Rasuulkiisa, haddaba hubaal Waxaanu u diyaarinnay gaalada dab huraya.

# 4597

Oo Allaah baa iska leh Boqortooyada (runta ah ee) samooyinka iyo arladaba, wuxuu u dambi dhaafaa kii uu doono, oo ciqaabaa kii uu doono, Oo Allaah waa Dambi Dhaaf Badane, Naxariis Badan.

# 4598

Kuwaasi gadaal ku haray (aan idinla soo bixin) waxay odhan doonaan marka aad u baxeysaan si aad u soo qaadataan qaniimooyinka (Khaybar): Noo oggolaada inaan idin raacno. Waxay doonayaan inay beddelaan Hadalka Ilaahay. Dheh: Marnaba nama raaci doontaan. Sidaas buu Allaah horay u yidhi. Markaa waxay odhan doonaan: Mayee’ waad na xasdeysaan. Maahee, ma fahmaan waxaan in yar ahayn[^3].

[^3]: Ee diinta.Waa caado qaatayaal aan aqoon waxaan ahayn dheef adduunyo oo soori qaadday.

# 4599

Ku dheh kuwa reer miyiga Carbeed ah ee gadaal ku haray): Waxaa dhowaan la idiinku yeedhi doonaa qolo dagaal aqoon daran leh, waa inaad la dirirtaan intay iska dhiibaan[^4], ee haddii aad adeecdaan Allaah Wuxuu idin siin doonaa abaalgud fiican, haddiise aad dhabarka jeedisaan sidii aad horeyba ugu jeediseen dhabarka, Wuxuu idinku ciqaabi doonaa cadaab xanuun badan.

[^4]: Inay isu dhiibaan Allaah Muslimiin ahaan.

# 4600

Ma saarna eed indhoolaha, mana saarna wax eed ahi naafada, oo ma saarna eed bukaanka (haddii aanay u bixin Jihaadka Jidka ilaahay). Oo mid kastoo adeeca Allaah iyo Rasuulkiisa Wuxuu gelin beero ay webiyo hoos qul-qulaan, oo mid kastoo jeediya dhabarka. Wuxuu cadaabi doonaa cadaab xanuun badan.

# 4601

Dhab ahaan Allaah wuxuu ahaa mid ka raalli ah mu’miniinta markay wacad hiillin ay kugula galeen geedka hoostiisa, oo wuxuu ogaa waxa ku jiray quluubtooda (oo iimaan iyo daacadnimo ah), markaasuu ku soo dejiyey xasilloooni korkooda, oo ku abaal mariyey guul dhow[^5].

[^5]: Kaasoo ahaa furashadii Khaybar, ee ka horreeyey furashadii Makkah.

# 4602

Iyo qaniimooyin badan oo ay qaadan, Oo Allaah waa Adkaade, Xakiim ah.

# 4603

Allaah wuxuu idiin ballan qaaday qaniimooyin badan aad qaadan doontaan, markaasuu wuxuu idiin soo dedejiyey middatan (qaniimada Khaybar), oo idinka celiyey gacmihii dadka, iyo inay u ahaato calaamo mu’miniinta, oo idinku hanuuniyo Tub Toosan (Islaamka).

# 4604

Iyo (guulo) kale oo aydaan weli awood u yeelan inaad gaadhaan, Allaah baa dhab ahaan koobay. Oo Allaah wax walba wuu Karaa.[^*]

[^*]: . 6\. Idiin diyaariyey ama qaddaray.

# 4605

Oo haddii ay kuwa aan (xaqa) rumeysnayn idinla diriraan, waxay hubaal jeedin lahaayeen dhabarra(dooda) markaas ma ay heli lahayn wax gacal ah iyo gargaare midna.

# 4606

Waa Hannaanka Ilaahay ee dhab ahaan uga dhex jirey ummadahii hore ee tegay. Oo kama heli doontid wax isbeddel ah Hannaanka Ilaahay.

# 4607

Oo Isaga weeye Kan idinka celiyey gac- mahooda, iyo gacmahiinna iyaga togga Makka agti, kaddib markuu idin siiyey guusha oo aad ka adkaateen (kuwii idiin galay cimilka markaad u socoteen Makkah ). Oo Alle waa Arkaha waxa aad fashaan.

# 4608

Waa iyaga (mushrikiinta Quraysh) kuwa gaaloobay oo idinka celiyey Al-Masjid Al-Xaraam oo (ka xayiray) hadyiga inuu gaaro meeshiisa gawraca[^7]. Oo haddii aysan jireen rag mu’miniin ah iyo haween mu’minooyin ah oo aydaan ogeyn, oo laga yaabo in aad wax yeeshaan, taasoo dambi idinka soo gaarayo iyo mashaqo ogaal la’aan darteed (Allaah waa uu idiin fasaxi lahaa); waa si uu Allaah u sababo inuu geliyo Naxariistiisa cidduu doono\_, haddii iyagu (mu’miniinta iyo gaalada) kala soocmi lahaayeen, waxaan hubaal cadaabi laheyn kuwooda ka mid ah ee gaaloobay cadaab xanuun badan.

[^7]: Toddobaatan neef oo geel ah oo loo keenay hadyi ahaan iyo in laga quudiyo fuqarada iyo masaakiinta Xaramka.

# 4609

Waa tii uu Allaah ku dhigay kuwa gaaloobay quluubtooda ficilo\_ ficiladii waqtigii jaahiliyada - Wuxuuse Allaah ku soo dejiyey xasilloonidiisa Rasuulkiisa iyo mu’miniinta, oo ka yeelay kuwo ku sugnaada Ereyga dhowrsashada[^8], oo waxay ahaayeen kuwo mudan oo ehelkeed ah. Oo Allaah wax walba waa Og yahay.

[^8]: Kelmedda taqwada, waxaa loola jeedaa kelmedda Towxiidka, oo ah in Allaah loo gaar iyo gooni yeelo cibaadada.

# 4610

Dhab ahaan Allaah wuxuu ku tusay Rasuulkiisa riyada xaq, waxaad hubaal gali doontaan Masjidka Xaramka haddii Allaah idmo idinkoo aamin ah, (qaar) timaha ay xiidhan, oo (qaar kale) ay gaabsan idinkoo aan cabsi qabin[^9], Wuxuuse Og yahay wax aydaan idinku ogeyn, markaasuu (gelitaanka Makka) ka sokow keenay furasho dhow (Heshiikii Xudaybyah).

[^9]: Markaad dhammeysaan howlaha cumrada.

# 4611

Isaga weeye Kan la soo diray Rasuulkiisa Hanuun iyo Diin Xaqa ah, si uu uga sare mariyo diimaha oo dhan. Oo Allaah ku filan Markhaati uu ahaado.

# 4612

Muxammad waa Rasuulka Ilaahay, kuwa la jirana waa qalbi sugan yihiin lidka gaalada, isu naxariis badan yihiin dhexdooda; waxaad arki iyagoo Rukuucsan, sujuudsan, dalbaya deeqda Ilaahay (iyo) Raallinimo(diisa). Astaamahooda waxay ka muuqdaan wejiyadooda raadka sujuuddooda darteed; Taasi waa tilmaantooda ku taal Towraadda. Oo tilmaantooda ku taal Injiilka waa sida (abuur) la beeray la soo kacda madaxeeda, markaas yeelata xoog, oo noqota gahayr, oo ku istaagta iyadoo toosan salkeeda, iyadoo farax gelineysa beeroleyda - si uu Isagu ugu ciilo gaalada. Allaah wuxuu u ballan qaaday kuwooda ka mid ah ee rumeysan oo samaha fala Dambi Dhaaf iyo Abaal gud aad u Weyn[^10].

[^10]: Tusaalahaa la bixiyey waxaa ku sifoobay Nabiga s.c.w. iyo asxaabtiisa.

# 4613

Kuwiinaan idinku (Xaqa) rumeysanow! Ha ka hor marinnina (qowlkiinna) (qowlka) Ilaahay iyo Rasuulkiisa[^2], oo dhowra (xilka uu idin saaray) Allaah. Hubaal! Allaah waa wax kasta Maqle, Wax kasta Ogsoon.[^1]

[^1]: Al-Xujuraad macnaheedu waa qolalka gaarka ah, waxaana loola jeedaa qololkii ay ku noolaayeen xaasaskii Nabiga s.c.w.

[^2]: Waxaa loola jeedaa ma bannaana mu’miniinta inay ka bixiyaan wax xukun ah arrin ay ahaataba haddii aanay oggolaansho ka heysan Allaah iyo Rasuulkiisa.

# 4614

Kuwiinnaan idinku rumeysanow! Ha u qaadina kor codadkiinna si ka sarreysa codka Nabiga oo ha kula tannaagoogina hadalka sida uu ugula tannaagooda qaarkiinba qaarka kale, si aan camalkiinna u burin idinkoo aan dareensaneyn.

# 4615

Hubaal, kuwa hoos u dhiga cododkooda marka ay hor joogaan Rasuulka Ilaahay, waa kuwaas kuwa uu Quluubtooda Allaah imtixaanay xagga dhowrsashadooda, waxay leeyihiin Dambi Dhaaf iyo abaalgud aad u Weyn (Janno).

# 4616

(Ma xagga) kuwase kaaga dhawaaqa qololka gadaashood, badankoodu ma aha wax garad.

# 4617

Oo haddii ay sugaan si samir leh inta aad uga soo baxdo, baa hubaal u khayr badnaan laheyd, Oo Allaah waa Dambi Dhaaf Badane, Naxariis Badan.

# 4618

Kuwiinnaan idinku (Xaqa) rumeysanow! Haddii uu mid caasi ah idiinla yimaado war, iska hubiya, si aydaan wax ugu yeelin dad ogaansho la’aan, markaas aad ka shallaydaan waxa aad fasheen.

# 4619

Oo ogaada inuu idinku dhex jiro Rasuullka Ilaahay, haddii uu idinka yeeli lahaa in badan oo Arrimo ah, hubaal waa dhibtoon laheydeen, laakiinse Allaah baa idin jeclaysiiyey Iimaanka oo ku qurxiyey quluubtiinna, oo ka yeelay wax aad neceb tihiin gaalnimo, faasiqnimo iyo caasinnimo. Oo kuwan weeye kuwa iyagu hanuunsan.

# 4620

Waa Fadli xag Ilaahay ah iyo Nicmad, Oo Allaah waa wax kasta Oge, Xakiim ah.

# 4621

Oo haddii ay labo kooxood oo mu’miniinta ka mid ahi diriraan, markaa ka sameeya heshiis dhexdooda, haddiise middood ku gardarroota tan kale markaa la dirira tan gar daran jeer ay u soo noqoto Amarka Ilaahay, haddii ay soo laabato, markaa ka sameeya heshiis dhexdooda si caddaalad ah oo xaqa dhowra. Hubaal Allaah waa jecel yahay kuwa caadilka ah.

# 4622

Mu’miniintu waa uun walaalo[^3]. ee ka sameeya heshiis walaalihiin dhexdood, oo dhwora (xilka uu idin saaray) Allaah, waa intaasoo la idiin naxariisto'e,

[^3]: Nabigu s.c w wuxuu yidhi: Muslimka waa walaalka Muslimka, waa inuusan ku gardarroon, oo hagran, oo u gacan gelin cadow, oo wax ka beensan, qofka muslimka ah waa ka xaaraan muslimka kale: maalkiisa, sharafkiisa, xoolahiisa xilahiisa, iyo dhiiggiisuba, waxaana shar ugu filan qofka inuu quursado walaalki Muslimka ah”.

# 4623

Kuwiinnaan idinku (Xaqa) rumeysanow! Qolona yey yasin qolo kale, waxaa laga yaabaa inay ka khayr badan yihiin iyaga, oo yey dumarna yasin dumar kale, waxaa laga yaabaa inay ka khayr badan yihiin iyaga; oo ha is ceebeynina oo wax ha iska sheegina (oo ha is nacina hana is xasdina), oo ha isugu yeedhina naaneysyo xun. Xumaa magac xumo kaddib Iimaanka. Oo mid kastoo aan (Xaqa u) soo laaban (oo aan u muujin walaalladi maxabbad iyo maamuus iyo qalbi wanaagsan) kuwan weeye kuwa ah gar diidka.

# 4624

Kuwiinnaan idinku (Xaqa) rumeysanow! Ka dheeraada malaha badanki, hubaal, malaha qaarki waa dambi. Oo ha is jaasuusina, oo qaarkiin yaanay xaman qaar kale; miyuu jecel yahay midkiin inuu cuno hilibka walaalkiis oo mayd ah? Waadse neceb tihiin arrintaa (ee naca xanta oo ha dhageysannina xan). Oo dhowra xilka (uu idin saaray) Allaah oo ka dhowrsada xumaha, hubaal, Allaah waa mid u soo noqod badan (naxariista) Naxariis Badan.

# 4625

Dadow! Hubaal Waxaanu idinka abuurnay lab (Aadam) iyo dhedddig (Xawwaa), oo idinka dhignay shucuub iyo qabaa’il si aad isu aqoonsataan, hubaal, kan idiinku sharaf badan Allaah agti waa kan idiinku dhowris badan (xilka uu Alle idin saaray ee ka jooga xumaha). hubaal, Allaah waa wax kasta Ogsoone, Xog ogaal ah.

# 4626

Reer miyigii Carbeed waxay yidhaahdeen: Waanu rumeysannay. Dheh: Ma rumeysanidin laakiinse dhaha, waanu is dhiibnay; oo Iimaanku weli ma gelin quluubtiinna. Oo haddii aad adeecdaan Allaah iyo Rasuulkiisa, waxba idinkama uu dhimayo ka mid ah acmaashiinna. Hubaal Allaah waa Dambi Dhaaf Badane, Naxariis Badan.

# 4627

Mu’miniintu waa uun kuwa rumeysan Allaah iyo Rasuulkiisa (Nabi Muxammad s.c.w). markaas aan shakiyin, oo u hura maalkooda iyo nafahooda Jidka Ilaahay. Waa kuwan kuwa runlowyada ah.

# 4628

Dheh: Ma waxaad u sheegeysaan Allaah(xaalka)diintiinna(iyo camalladiinna) Isagoo Allaah ogsoon yahay waxaa jira samooyinka iyo waxaa jira arlada, Oo Allaah wax walba wuu Ogsoon yahay.

# 4629

Waxay moodaan inay kugu leeyihiin abaal ay tahay inaad u guddo qaadashadooda islaamka darteed. Dheh: ha iigu abaal sheegannina islaamiddiinna. Bal Allaah baa idiinku abaal sheeganaya idinku hanuunintiinna Iimaanka darteed, haddii aad run sheegeysaan.

# 4630

Hubaal, Allaah baa ogsoon waxa aan muuqan ee ah samooyinka iyo arlada. Oo Allaah waa uu Arkaa waxa aad fashaan.

# 4631

Qaaf;[^2]
Waxaan (waa Alle'e) ku dhaartay Qur’aanka Sharafka Badan[^3].[^1]

[^1]: Qaaf waa xarafka Qaaf ee ka mid ah alifbeetada afka Carabiga uu Qur’aanku ku soo degay, sidaas oo ay tahay ma jiro axad keeni kara xitaa Suuradda ugu kooban ee Qur’aanka Mucjisada weyn ah . Waana sidaas macnaha looga jeedo xuruufta kale sida alif laam miim, alif laam raa, taa haa, xaa miim, qaaf, nuun, iwm ee ku soo arooray billowga 28 Suuradood ee Qur'aanka.

[^2]: Eeg sharaxa hoose ee Suuradda 2: Aayadda 1

[^3]: Eeg sharaxa hoose ee Suuradda 38: 1

# 4632

Bal, waxay la yaabban yihiin inuu u yimid dige (Nabi Muxammad) ka mid ahi iyaga. Oo gaaladu waxay yidhaahdaan: Kanu waa wax la yaab leh.

# 4633

Ma markaan dhimanno oo aan noqonno ciid (miyaa na la soo nooleyn)? (arrin)kaasu waa soo Noqosho Fog.

# 4634

Waxaan ognahay dhab ahaan waxa uu dhulku ka dhimo iyaga, oo agtannada wa- xaa ah Kitaab wax walba kooba oo xafidan.

# 4635

Bal waxay beeniyeen Xaqa markii uu u yimid, waxay haddaba (gaaladu) ku jiraan xaalad murugsan.

# 4636

Mawaysan haddaba fiirin samada korkooda ah, sida aan u dhisnay oo u qurxinnay, oo ma laha wax duleello ah?

# 4637

Oo dhulka Waxaanu ka yeellay mid fidsan, oo ku sugnay buuro, oo waxaan ka yeelany inay ka soo dhex baxaan dhir qurxoon oo cayn walba leh.

# 4638

Oo tusmo iyo waano u ah addoon kasta oo badiya u soo laabashada (Ilaahay).

# 4639

Oo Waxaan ka soo dejinnaa daruuraha biyo khayr badan, oo ku soo saarnaa beero iyo baad.

# 4640

Iyo geedo timireed dhaadheer oo leh fiido wax ka soo dhashaan oo is dul saaran.

# 4641

Risiq ay leeyihiin addoomaha. Oo waxaan ku nooleynaa dhul dhintay. Sidaas oo kale bay ahaan soo bixintu(Qiyaamaha).

# 4642

Qolodii Nuux baa beeniyey hortood iyaga[^4], iyo qoladii ceelka iyo Thamuud.

[^4]: Waa ka hor gaalada reer Makkah.

# 4643

Iyo Caad iyo Fircoon iyo Luud walaalihi.

# 4644

Iyo reer hawdkii iyo qolodii Tubbac; dhammaan waxay beeniyeen Rususha, waxaana ku dhacay gooddigeyga.

# 4645

Ma Waxaan ku daalnay abuuristii hore? Mayee, waxay ka shakisan yihiin abuuris cusub (Aakhirada).

# 4646

Oo dhab ahaan waxaan abuurnay aadmiga, oo waa ognahay waxa ay naftiisu kula hadasho. Oo waxaan (waa Alle'e oo ku kooba Ogaal iyo Awood ahaan ama malaa’igtiisa) uga dhownahay xididka dhuunta.

# 4647

Marka ay labada xilqaade (malaa’igta wax qoreysa) qaadaan xilkooda, iyagoo kala fadhiya dhinaca midig, iyo dhinaca bidix (ee aadmiga).

# 4648

Ma jiro eray (aadmiga) ka soo baxa, oo uusan ag joogin ilaaliye (malag) u diyaar ah (inuu qoro).

# 4649

Oo waxay ku iman sakaraadka mowdka xaq: kaasi waa waxaad ka meermeereysey.

# 4650

Oo Buunkaa la afuufi - kaasu waa Maalinkii laysu yaboohay.

# 4651

Oo naf walbaa waxay iman iyadoo uu la socdo (labo malag) mid hoggaaminaya iyo mid ku markhaati furaya.

# 4652

Xaqiiq waad ka dhoohnayd arrinkan, haatanse kaa qaadnay daboolkaagii, marka araggaagu maanta waa xoog badan yahay.

# 4653

Oo rafiiqiisu (malagga) wuxuu odhan: Kani waa waxa agteyda ku diyaarka ah.

# 4654

(Alle wuxuu odhan) Ku tuura Naar gaal kastoo xaq diiddo ku madax adeegay.

# 4655

Khayr diide, xadgudbe, shaki qabeen ah.

# 4656

Ee la mid dhigay Allaah, ilaah kale, ee ku tuura cadaab daran.

# 4657

Rafiiqiisii wuxuu odhan: Rabbigayow! Anigu ma aanan u horseedin xadgudub, laakiinse isagaa naf ahaantiisa ku sugnaa habow aad u fog.

# 4658

(Alle) wuxuu odhan: Ha ku doodina Hortayda, oo dhab ahaan waxaan horay idiinku soo diray gooddiga.

# 4659

Hadalka iga soo fulaa ma aha mid la beddelo, Oo Anigu ma ahi mid ku gardarrooda Addoomaha.

# 4660

Maalinta aan ku odhan Naarta: Ma buuxsantay? Oo waxay odhan: Ma jiraan wax dheeraad ah oo la soo wado?

# 4661

Oo Jannada waxaa loo soo dhoweyn kuwa ka dhowrsada xumaha, iyadoo aan fogeynba.

# 4662

Kani waa waxa la idiin ballan qaaday, Waxaa iska leh mid walboo u soo laabasho badiya (Allaah), dhowra xuduuddiisa.

# 4663

Kan ka baqa Raxmaanka (Allaah) sir (iyo saaqba) oo la yimaada qalbi toobad keen badan.

# 4664

Ku gala nabad (Jannada); kaasi waa Maalinka waaridda.

# 4665

Waxay ku leeyihiin gudaheeda wixii ay doonaan - oo waxaan u heynaa weliba wax intaa ka badan (Eegidda Wejiga Ilaahay).

# 4666

Oo badanaa inta fac aan rognay iyaga hortood, kuwaasoo ahaa kuwo ka xoog badan oo dhulalka xulay. Ee ma jiraa meel la magan galo?

# 4667

Hubaal, arrinkani waxaa ugu sugan waano kan qalbi leh ama maqalka raariciya isagoo baraarugsan.

# 4668

Oo dhab ahaan Waxaan ku abuurnay samooyinka iyo arlada iyo waxa u dhexeeya lix maalmood oo nama soo gaarin wax daal ah.

# 4669

Ee u samir yeelo waxa ay leeyihiin, oo ku tasbiixso Ammaanaha Rabbigaa ka hor qorrax soo baxa iyo ka hor inta aanay dhicin.

# 4670

Oo habeenka in ka mid ah ku tasbiixso Ammaanahiisa iyo salaadaha ka dambow.

# 4671

Oo Dhageyso Maalinka marka uu dhawaaquhu ka dhawaaqi doono meel dhow.

# 4672

Maalinka ay maqli doonaan qaylo si Xaq ah, kaasu waa Maalinka soo bixinta (Qiyaamaha).

# 4673

Hubaal Waxaanu bixinnaa nolol oo sababnaa dhimasho; oo waa Xaggayaga halka loo soo laabmi.

# 4674

Maalinta uu dhulku ka dillaaci gaballo hoostooda, markaasay dhaqso ku soo bixi doonaan,kaasu waa soo kulmin noo fudud.

# 4675

Annaga baa aad u ogsoon waxa ay (gaaladu) leeyihiin; oo adigu ma ahid mid qasab ku leh. Ee ku waani Qur’aanka, kan ka cabsada Gooddigayga.

# 4676

Waxaan (waa Alle'e) ku dhaartay (dabeylaha) ku fida meel fog oo ballaaran. [^1]

[^1]: Addaariyaat: Dabeylaha boorka kiciya.

# 4677

Iyo (duruurahaa) xambaarsan culayska (roobka).

# 4678

Iyo doonyahaa sida fudud u socda.

# 4679

Iyo kuwaa (malaa’igta) ku qaybiya (risiqa, roobka, iwm) Amarkeenna.

# 4680

Waxa la idiinku gooddiyey hubaal waa xaqiiq dhab ah.

# 4681

Oo xaqiiq abaal marintu (jaazeyntu Aakhiro) waa la hubaa inay dhaceyso.

# 4682

Waxaan (waa Alle'e) ku dhaartay samada waddooyinka badan leh,

# 4683

Hubaal waxaad idinku kaga sugan tihiin (Qur’aanka) dhabtii hadal kala duwan .

# 4684

Waxaa laga duwaa (Qur’aanka) kan isaga iska duwa.

# 4685

Nacladi ha ku dhacdo beenalayaasha mala awaalka badan.

# 4686

Kuwa ku sugan guluf (colaadeed) ee iyagu maahsan (ka maahsan Alle iyo Aakhirada).

# 4687

Waxay weydiiyaan: Waa goorma Maalinta Abaal marintu (Jaazeyntu)?

# 4688

Waa Maalin Naarta lagu cadaabi doono.

# 4689

Dhadhamiya cadaabka. Kanu waa waxaad degdegsanayseen.

# 4690

Hubaal, Kuwa ka dhowrsada xumaha waxay ku sugnaan beero iyo ilo (Janno).

# 4691

Iyagoo qaadanaya waxa uu Rabbigood siiyey. Hubaal waxay ahaayeen ka hor arrinkaasi sama falayaal.

# 4692

Waxay seexan jireen habeenkii wax yar ma ahee (macnaha qayb ka mid ah bay u qoondeyn jireen salaatu leyl, cishaha kaddib ama Aakhiru leylka).

# 4693

Oo waqtiyada suxuurta waxay weydiisanayeen dambi dhaaf,

# 4694

Oo maalkooda waxaa ahaa qayb uu ku leeyahay weydiistaha iyo kaan wax heysan.

# 4695

Oo dhulka waxaa ugu sugan calaamooyin kuwa leh yaqiin.

# 4696

Iyo nafahiinna (sidoo kale), ee mawaydaan haddaba arkeyn?

# 4697

Oo samada bay jirtaa risiqiinna iyo waxa la idiin yaboohay.

# 4698

Ee waa igu Rabbiga samada iyo arlada (waa Alle naftiisa), waa la hubaayoo Xaq weeye, sida aad u hadashaanba.

# 4699

Ma kuu yimid warka martidii Ibraahiim ee sharafta lahayd?

# 4700

Waa tii ay u soo galeen,oo yidhaahdeen: nabad ahow, wuxuu yidhi: nabad ahaada. (waxaad tihiin) qolo aan la garaneyn.

# 4701

Markaasuu u laabtay dhinac xagga reerkiisii oo keenay dibi buuran oo shiilan.

# 4702

Oo u soo dhoweeyey (isagoo leh): Mawaydaan cunayn?

# 4703

(Waxbase ma ay cunin) markaas baa waxaa ka galay dareen cabsi ah. Waxay (malaa’igtii) yidhaahdeen: Ha cabsan, oo waxay ugu bishaareeyeen wiil aqoon leh (isxaaq).

# 4704

Markaas bay soo aadday haweeneydiisii iyadoo yaabban, oo iska dharbaaxday wejigeeda, oo tidhi: Ma habar ma dhasho ah oo duqowday.

# 4705

Waxay (malaa’igtii) yidhaahdeen: Sidaas buu leeyahay Rabbigaa. Hubaal, waa Isaga Xakiimka, Wax kasta Ogaha ah.

# 4706

(Ibraahiim) wuxuu yidhi: Muxuu haddaba xaalkiinnu yahay kuwayahow la soo diray (malaa’igeey)?

# 4707

Waxay (malaa’igtii) yidhaahdeen: Hubaal waxaa naloo soo diray qolo dambiilayaal ah[^2].

[^2]: Waa kuwaasi beeniyey Luud.

# 4708

Si aan ugu soo dirno korkooda dhagaxyo dhoobo ah.

# 4709

Looga soo calaameeyey xagga Rabbigaa xadgudbayaasha[^3].

[^3]: Iyadoo dhagax walba lagu qoray magaca qofka lagu halaagayo oo ku dhiman.

# 4710

Markaas baan ka soo bixinnay halkaa wixii ku jiray ee mu’miniin ah.

# 4711

Kamase aanu helin gudaheeda (magaaladaa) wax aan aheyn hal guri oo muslimiin ah[^4].

[^4]: Luud iyo reerkiisa marka laga reebo xaaskiisa.

# 4712

Oo waxaan uga tagnay halkaa (magaalooyinkii Sodom iyo Gammurah ee dadkii Luud) Calaamo[^5] kuwa (mu'miniinta) ka cabsada cadaabka xanuunka badan.

[^5]: Dhagaxyada calaamadeysan waa raad muujinaya halaaggii ku dhacay dadkii Luud.

# 4713

Oo Muuse (calaamad baa ku sugan), markaan u dirnay Fircoon isagoo wata Xujo Cad.

# 4714

Wuuse jeestay isagoo ay la jiraan ciidammadiisii oo yidhi: Waa saaxir ama nin uu ku jira jinni oo uu ka dhex hadlayo.

# 4715

Markaas baan qabannay isaga iyo askartiisiiba oo xoog ugu tuurnay badda isagoo eedeysan.

# 4716

Oo Caad (waxaa ku sugan calaamo), markaan ku dirnay dabayl ma dhaleys ah[^6].

[^6]: Aan dhalin wax faa’ido ah, khayr daran, macnaha waa shar xambaarsan.

# 4717

Wax kama tegin ay ku timid inay ka
dhigtay maahee digada oo kale.

# 4718

Oo Thamuud (calaamaa ku sugan), markii lagu yidhi: Raaxeysta in muddo yar ah.

# 4719

Waxayse ka madax adeygeen Amarka Rabbigood, markaasaa waxaa qabtay danab xoog leh iyagoo arkayey.

# 4720

Sidaa darteed waa awoodi waayeen inay soo kacaan, isumana gargaari karin.

# 4721

Oo qolodii Nuux iyaga hortood (waxaa ku sugan calaamo), hubaal waxay ahaayeen qolo caasiyaal ah.

# 4722

Oo samada waxaan ku dhisnay awood Oo hubaal waa Annaga kuwa waasiciya.

# 4723

Oo arlada Waxaanu ka yeellay gogol fidsan, Ee fiicanaa haddaba diyaariyuhu.

# 4724

Oo wax walba Waxaan ka abuurnay lammaan, si aad u waano qaadataan.

# 4725

Ee u carara xagga[^7] Allaah, hubaal waxaan idiin ahay dige cad ka yimid Xaggiisa.

[^7]: Waxaa loola jeedaa u laabta oo ka magan gala gaalnimo iyo dambi falid si aad uga badbaaddaan ciqaabkiisa

# 4726

Oo ha u yeelina Allaah, Ilaah kale oo la dhig ah. Hubaal Waxaan idiin ahay diga cad ka yimid Xaggiisa.

# 4727

Waa sidaase, ma jiro Rasuul u yimid kuwii iyaga ka horreeyey oo aysan odhan: waa Saaxir, ama nin jin qaba.

# 4728

Miyey iskula dardaarmeen arrinkani[^8]? Mayee’ waa qolo xadgudub badan.

[^8]: Miyey gaaladii beri hore u soo gudbiyeen hadalladan kuwaan hadda jira, sidaa darteed ay u yidhaahdeen isla hadalkoodii oo kale?.

# 4729

Ee iskaga jeeso iyaga, kaama saarna eed.

# 4730

Oo wad waanada waxay runtii waanadu anfacdaa mu’miniinta.

# 4731

Oo uma aanu abuurin jinka iyo insiga waxaan ahayn inay i caabudaan.

# 4732

Kama doonayo wax risiq ah oo kama doonayo inay quudiyaan (uunkayga).

# 4733

Hubaal, waa Allaah Irsaaqaha, Rabbiga iska leh Awoodda sare, Xoog Badnaha ah.

# 4734

Oo hubaal kuwa gar ma qaatayaasha ah waxay la kulmi doonaan saami la mid ah saamigii asxaabtood, ee waxba yey dalbin in aan u soo dedejiyo.

# 4735

Ee hoog waxaa leh kuwa xaqa diida, kaasoo ku iman Maalinkoodaasi loogu gooddiyey .

# 4736

Waxaan (waa Alle'e) ku dhaartay Buurta (Siinaay)[^1].

[^1]: Add-Duur: Buurta, waxaa loola jeedaa Buurtii uu Allaah kula hadlay Nabi Muuse c.s.

# 4737

Iyo Kitaabka qoran[^2].

[^2]: Waxaa lagu fasiray Looxa Maxfuudka, ama Qur’aanka

# 4738

Ee indhalka ku fidsan.

# 4739

Iyo Guriga (Kacbada) la siyaarto[^3].

[^3]: Waa Beydka Ilaahay ay ku caabudaan malaa’igta ee ku yaal samada toddobaad, abbaarta Kacbada.

# 4740

Iyo saqafka la kor yeelay (samada).

# 4741

Iyo badda lagu huriyey (dabka ama soo fatahda)[^4].

[^4]: Baddaasoo sidaas noqon Maalinta Qiyaamaha. Ama badda soo fatahda.

# 4742

Hubaal, Cadaabka Rabbigaa waa wax dhici oo sugan -

# 4743

Ma jiro wax celin doona.

# 4744

Maalinta marka uu cirku hadba dhinac u wareegi doono,

# 4745

Oo buuruhu socon socosho (yaab) leh[^5].

[^5]: Oo noqon sida boor oo u socon sida daruuraha

# 4746

Ee hoog waxaa leh Maalinkaas kuwa (Xaqa) beeniya (ee nabad diidka ah).

# 4747

Kuwa iska cayaara ee dhex gala xumaanta.

# 4748

Maalinka loogu tuuri Naarta si daran oo xoog leh.

# 4749

Tani waa Naartii aad beenin jirteen.

# 4750

Ee haddaba ma sarcaad indho baa, sixir, mise idinku ma aragtaan?

# 4751

Gala si aad ugu gubataan, markaa ku sabra ama ha ku sabrina - waa isugu kiin wada mid, Waxaa uun laydinka goyn waxaad fali jirteen (oo xumaan ah).

# 4752

Hubaal, kuwa ka dhowrsada xumaha waxay dhex ahaan beero iyo barwaaqo.

# 4753

Iyagoo ku raaxeysan waxa uu siiyey Rabbigood, oo (Allaah) Rabbigood Wuxuu ka badbaadshay cadaabka Naarta ololka badan.

# 4754

(Waxaa lagu odhan) Cuna oo cabba si bogaadin leh. Waa abaalka waxaad fali jirteen (oo wanaag ah).

# 4755

Waxay ku jiqleysan sariiro heer sare ahoo la safay. Oo waxaanu u guurin dumar leh indho waasic ahoo (qurux badan).

# 4756

Oo (ma xagga) kuwa rumeysan oo ay durriyadoodu ku raacdo Iimaanka - waxaanu isu wada keeni iyaga iyo durriyadooda, oo waxna kama dhimi doonno camalkooda. Qof walbaa wuxuu mas’uul ka yahay waxa uu kasbado.

# 4757

Oo waxaanu siin midho iyo hilib, kay rabaan.

# 4758

Waxay isu dhiib-dhiibi galaas (khamro xalaal) ah aan lahayn wax ah laqwi iyo dambaabid.

# 4759

Oo waxaa adeeggooda ah oo ku wareegaaleysan wiilal yar yar ay leeyihiin, la moodo luul la dhowray.

# 4760

Oo qaarkood waxay qaabili qaar kale iyagoo is-wareysan.

# 4761

Waxay odhan: Waxaan ka hor ahayn kuwo ehelkayaga dhexdooda ka cabsada (cadaabka iyo cadho gelinta Ilaahay).

# 4762

Allaah baase noo nicmeeyey, oo naga dhowray cadaabka hanfiga kulul.

# 4763

Hubaal Waxaan innagu awal hore baryi jirnay Isagoo (Keliya). Hubaal, waa Isaga (Alle) Baarriga , Naxariista Badan.

# 4764

Ee waani (Nabi Muxammadow), Waayo adigu ma tihid waa igu Nicmadda Rabbigaa, faallalow iyo ku jin qaba midna.

# 4765

Mise waxay leeyihiin waa gabyaa, aan la sugno musiibad waqtiga la iman[^6].

[^6]: Inay dhibaato uun ku dhacdo ama dhimasho dhaqso ah.

# 4766

Dheh: Suga! Aniguna sidoo kale hubaal waxaan ka mid ahay kuwa wax suga.

# 4767

Ma caqliyadooda baa ku amra sidan mise waa qolo qooqan.

# 4768

Mise waxay leeyihiin: Waa been abuurtay (Qur’aanka)? Mayee! Ma rumeysna (Xaqa).

# 4769

Ee ha keenaan hadal la mid ahi (Qur’aankani) haddii ay yihiin run sheegayaal.

# 4770

Mise ma waxaa laga abuuray cid la', mise iyagaa ah abuurayashaa?.

# 4771

Mise ma waxay abuureen samooyinka iyo arlada? Mayee, ma yaqiinsana.

# 4772

Mise ma waxay hayaan khasnadaha Rabbigaa? Mise waxaa la siiyey awood dhan?

# 4773

Mise ma waxay leeyihiin sallaanno ay wax ku dhegaystaan; ee ha la yimaado dhegaystahoodu xujo cad.

# 4774

Mise ma wuxuu leeyahay gabdho halka idinku leedihiin wiilal?

# 4775

Mise ma waxaad adigu weydiisataa abaalgud, sidaa awgeed deyn la culaabeysan yihiin?

# 4776

Mise ma waxay hayaan waxa qarsoon aan muuqan ee iyagu qoraan?.

# 4777

Mise ma waxay kula maaggan yihin dabin, kuwase gaalooba waa iyaga kuwa ku jaba dabinkooda.

# 4778

Mise ma waxay leeyihiin ilaah aan ahayn Allaah? Xurmoo dhan waxaa iska leh Allaah oo ka nazahan waxa ay la wadaajiyaan (cibaadada).

# 4779

Oo haddii ay arki lahaayeen gabal cirka ka mid ah oo soo dhacaya[^7]. waxay odhan lahaayeen: Waa daruur is dul saaran.

[^7]: Kaasoo calaamo u ah soo degitaanka Ciqaabka Ilaahay, sida ay dalbadeen ah.

# 4780

Ee iskaga tag inta ay la kulmaan Maalinkooda ay la suuxi (qarracan).

# 4781

Maalinka uusan dabinkoodu waxba u tareyn oo aan loo gargaari doonin.

# 4782

Oo hubaal waxay kuwaa ah gar ma qaatayaasha la kulmi cadaab taa ka sokow (adduunka gudahi[^8]) laakiinse badankoodu ma ay ogsoona.

[^8]: In lagu sallado daadyo, dhul gariir, abaaro, gaajo, jirrooyin, musiibooyin. Iwm. Haddaan lagu ciqaabin adduunka, markaas waa cadaabka qabriga.

# 4783

Ee u sug si samir leh xukunka Rabbigaa, waxaad hubaal tahay indhahayaga hortood, oo ku tasbiixso Ammaanaha Rabbigaa marka aad soo kacdoba.

# 4784

Oo habeenkana huf oo xurmo weynee, iyo marka ay xiddiguhu dhacaanba (oogga hore).

# 4785

Waxaan (waa Alle'e) ku dhaartay xiddiga marka uu hoos u soo dhaco.[^1]

[^1]: An-Najam: Xiddigaha

# 4786

Saaxibkiin (Nabi Muxammad s.c.w.) ma uu gefo, mana ka habaabo (Xaqa).

# 4787

Oo ma ku hadlo hawadiisa.

# 4788

Wax kale maahee (hadalkiisu) waa waxyi loo waxyoodo.

# 4789

Waxaa baray (oo xagga Allaah ka soo gaarsiiyey) mid xoog weyn.

# 4790

Ee caafimaad iyo quwaba leh, abuuraddiisuna dhan tahay (Jabriil c.s.)[^2].

[^2]: Jabriil wuxuu ugu muuqday Nabi Muxammad s.c.w. muuqaalkiisa dhabta ah.

# 4791

Isagoo ah halka ugu sarreysa jihada sare[^3].

[^3]: Cirka, halka ka korreysa jihada bari ee qorrax soo baxa.

# 4792

Markaasuu (Jabriil) soo dhowaaday oo in yar u soo jirsaday.

# 4793

In le’eg labo qaanso xadhigeed ama ka sii dhowba.

# 4794

Markaasuu (Alle) u Waxyooday addoonkiisa (Nabi Muxammad s.c.w.) waxa uu u waxyooday[^4].

[^4]: Quraanka.

# 4795

Kama been sheegin Qalbiga (Nabigu s.c.w ) wuxuu arkay (habeenkii micraajka ee Calaamooyinka waaweyn ah ee Rabbi).

# 4796

Ee ma waxaad haddaba kula murmi waxa uu arkay (habeenkii Israha iyo micraajka).

# 4797

Oo xaqiiq wuxuu ku arkay (Jabriil) soo degid kale.

# 4798

Dhammaadka xadka geedka gobka[^5].

[^5]: Sidratal muntahaa, waa halka u sarreysa samada toddobaad.

# 4799

Waxaa agteeda ah Jannada hoyashada.

# 4800

Marka uu daboolay gobka waxa daboolay (oo qurux ah).

# 4801

Aragga (Nabiga s.c .w) uma iilan dhinacna, mana dhaafin xadkii loo dhigay.

# 4802

Xaqiiq wuxuu wax ka arkay Calaamooyinka Rabbigi ee waaweyn.

# 4803

Ee ma u fiirsateen haddaba Al-Laat iyo Al-Cuzza.

# 4804

Iyo Manaat, midka seddexaad ee kale[^6]?

[^6]: Seddexdan magac ee lagu xusay halkan iyo Aayadda ka horreysa waa ilaahyo caan ahaa oo dheddig ah ay caabudi jireen mushrikiintii Carbeed.

# 4805

Ma idinka baase leh labka oo Isagu leeyahay dheddigga (sidaad ku andoocataan gaaloy)?

# 4806

Tanu dhab ahaan waa qayb dulun ah.

# 4807

Ma aha wax kale aan aheyn magacyo aad bixiseen - idinka iyo aabbayaashiin - oo uusan Allaah u soo dejin wax Xujo ah. Oo ma raacaan waxba aan ahayn male iyo waxa xun ay naftoodu u iilato, oo xaqiiq waxaa uga yimid xagga Rabbigood hanuun wacan (Islaamka).

# 4808

Mise Aadmigu wuxuu leeyahay wuxuu jecleystoba?

# 4809

Mayee Allaah baa iska leh tan dambe (Aakhirada)iyo(nolosha)horeba(Adduunka)

# 4810

Oo badanaa inta malag jooga samooyinka, aysan shafeecadoodu waxba taraynin in Allaah u idmo maahee ciddii uu doono oo ka Raalli yahay.

# 4811

Hubaal, kuwa (gaalada mushrikiinta ah) aan rumeysnayn Aakhirada, waxay ku magacaabaan malaa’igta magacyo dheddig ah.

# 4812

Iyagoo aan wax aqoon ah u laheyn. Waxay raacaan oo keliya malo, oo hubaal, maluhu waxba kama taro Xaqa.

# 4813

Ee iskaga jeeso kan ka jeesta Xuskayaga (Qur’aanka) oo aan doonayn waxaan aheyn nolosha adduunka.

# 4814

Kaasi waa inta uu gaaray garaadkooda aqooneed. hubaal, Rabbigaa aad buu u Ogsoon yahay kan ka luma Jidkiisa, oo wuxuu aad u Ogsoon yahay kan hanuunsan.

# 4815

Oo Allaah baa iska leh waxaa jira samooyinka iyo waxa jira arlada, si uu uga abaal marsho kuwa fala xumaanta waxa ay falaan, iyo (inuu) ugu abaal gudo kuwa fala samaanta waxa wax u wanaagsan (Janno).

# 4816

Kuwa ka fogaada dambiyada waaweyn iyo foolxumooyinka, waxaan ahayn waxa ku soo dhaca maanankooda, \_hubaal, Rabbigaa waa mid leh dambi dhaaf ballaadhan. Wuxuu idiin yaqaan si fiican, markuu idinka abuuray dhulka iyo markaadba ku tihiin jiif uurarka hooyooyinkiin, ee ha ku ammaanina daahirnimo nafahiinna, wuxuu u Og yahay si fiican kan ka dhowrsada (xumaha).

# 4817

Ee ma aragtay haddaba kan isagu jeediya dhabarkiisa.

# 4818

Oo bixiya wax yar[^7], oo misna ma suuga (bakheyla).

[^7]: Waxaa ka dhaadhacsan in maalkiisa uu ku yaraan hadduu wax siiyo saboolka, halka Allaah subxaanahu wa tacaalaa uu ballan qaaday si ka duwan.

# 4819

Ma wuxuu hayaa cilmiga waxa aan muuqan, oo isagu arkaa?

# 4820

Mise waan loo sheegin wixii ku yiil waraaqahii Muuse -

# 4821

Iyo Ibraahiim ee oofiyey (amarradii Ilaahay).

# 4822

Inuusan qof culaab xambaarsan (denbi) uu qaadi doonin culaabta (denbiga) qof kale (inuu gacan ka geysto maahee).

# 4823

Iyo inuusan aadmigu mudanin waxaan aheyn waxa uu shaqeysto(khayr ama shar).

# 4824

Iyo in camalkiisa durba la arki doono.

# 4825

Markaas looga abaal marin doono si dhan abaalmarin kaamil ah.

# 4826

Iyo in xagga (Alle) Rabbigaa uu yahay halka arrin kasta loo celiyo.

# 4827

Iyo inuu Isagu (Alle) yahay Kan ka qosliya (dadka) oo ka oohiya.

# 4828

Iyo inuu Isagu (Alle) yahay Kan sababa dhimashada oo bixiya nolol;

# 4829

Iyo inuu Isagu (Alle) abuuray lammaanka, labka iyo dheddigga.

# 4830

Ka abuuray mino nool marka la shubo.

# 4831

Iyo inay Isaga (Alle) saaran tahay soo celinta kale (abuurista Aakhirada).

# 4832

Iyo inuu Isagu (Alle) yahay Kan hodmiya (qofka) ama Ka dhiga sabool;

# 4833

Iyo inuu Isagu (Alle) yahay Rabbiga xiddiga Shicra[^8].

[^8]: Waa xiddig ay caabudi jireen qaar ka mid ah mushrikiintii Carbeed.

# 4834

Iyo inuu (Alle) rogay (reer) Caadkii hore,

# 4835

Iyo Thamuudba, waxna kama reebin.

# 4836

Iyo qolodii Nuux awal hore; hubaal waxay ahaayeen kuwo gardarro iyo qooq badan.

# 4837

Iyo magaalooyinkii (Sodom iyo Gammurah) la dabageddiyey uu soo riday[^9] .

[^9]: Dadka degaankaasoo ka hor yimid Nabi Luud.

# 4838

Markaasaa Waxaa daboolay wixii daboolay (oo cadaab ah).

# 4839

Ee tee baad Nicmooyinka Rabbigaa ka doodi oo ka shaki qabtaan?

# 4840

Kanu (Nabi Muxammad) waa dige ka mid ah digayaashii hore.

# 4841

Dhacdada dhow (Qiyaamaha) intaas way soo dhowaataa.

# 4842

Ma jiri doono Allaah ka sokow cid feydi kartaa (dhibaha iyo shiddooyinkeeda).

# 4843

Ee ma waxaad haddaba la yaabban tihiin warkani weyn (Qur’aanka Kariimka)?.

# 4844

Oo ku qosli oo aydaan ooyeyn?

# 4845

Idinkoo iska haasaawaya.

# 4846

Ee u sujuuda Allaah, oo caabuda (Isagoo Keliya idinkoo wax u shariik yeelin).

# 4847

Saacadda (Qiyaame) way soo dhowaatay, oo dayaxii u kala dhanbalmay labo gabal[^2].[^1]

[^1]: Al-Qamar: Dayaxa.

[^2]: Tani waxay aheyd calaamo mucjisad ah uu Allaah siiyey Nabi Muxammad s.c.w. markay Quraysh ka dalbeen inuu tusiyo mucjiso.

# 4848

Oo haddii ay (gaaladu) arkaan mucjiso (xag Alle ah), waxay u jeestaan dhinac, oo yidhaahdaan: Waa sixir is daba taxan.

# 4849

Oo way beeniyaan (Xaqa) oo raacaan waxa xun ay nafahoodu rabaan. Oo arrin kasta wuxuu leeyahay meel uu ku sugnaado.

# 4850

Oo dhab ahaan waxaa u yimid warar ku dheehan waano (iyo digniino).

# 4851

Xikmad xeel dheer; maxayse u tartaa digidi (xaq diid).

# 4852

Ee iskaga jeeso (Nabi Muxammadow); (oo dhowr) Maalinka uu baaquhu ugu baaqi doono wax daran oo baas[^3].

[^3]: Waxaa la yidhi waa malag ugu yeedhi doona dadka xisaab iyo garsoor.

# 4853

Iyagoo arag dulleysan, waxay ka soo baxayaan qubuurahooda iyagoo la moodo ayax faafay.

# 4854

U degdegaya dhinaca baaqaha, gaaladu waxay odhan: Kani waa Maalin daran.

# 4855

Iyaga hortood Qolodii Nuux baa (Xaqa) beeniyey, markaasay beeniyeen addoonkayagii (Nuux) oo yidhaahdeen: waa nin jin hayo, oo la handaday.

# 4856

Markaasuu baryey (Allaah) Rabbigi (isagoo leh): Waa la iga adkaadaye ii soo hiilli.

# 4857

Markaas baan ka soo furnay albaabadii daruuraha biyo da’aya oo badan.

# 4858

Oo ka soo burqinnay dhulka ilo (biyo ah). markaasay biyihii (cirka iyo dhulka) is qabteen oo ku kulmeen arrin la qaddaray .

# 4859

Oo waxaan (Nuux) ku qaadnay taasi (Doonni) laga sameeyey Alwaax iyo masaamiir.

# 4860

Ku socota indhahayaga hortood, oo abaalgud u ah kan isagu la diiday (waa Nabi Nuuxe).

# 4861

Oo dhab ahaan Waxaan uga tagnay (waxaan ku dhignay oo halaag ah) si ay u ahaato Calaamad (darsi lagu cibrad qaato), ee ma jiraa mid ku waantoobi?

# 4862

Ee Sidee ahaa cadaabkeygii iyo digniinaheygii?

# 4863

Oo dhab ahaan waxaan ka yeelnay Qur'aanka mid sahlan si loo xusuusto, mase jiraa mid ku waantoobi?

# 4864

Caad waxay beeniyeen (Xaqa), ee sidee ahaa cadaabkeygii iyo digniinaheygii.

# 4865

Hubaal Waxaan ku soo dirnay dushood dabeylo duufaan ah maalin naxsgieed is daba joogo.

# 4866

Iyadoo u majaxaabineysa dadka[^4] sida inay ahaayeen geedo timir jirriddoodii la rujiyey.

[^4]: Ka soo bixineysa halka ay ku gabban yihiin.

# 4867

Ee sidee ahaa cadaabkeygii iyo digniinaheygii.

# 4868

Oo dhab ahaan Waxaan ka yeelnay Qur’aanka mid sahlan si loo xusuusto, mase jiraa mid ku waantoobi?

# 4869

Thamuud waxay beeniyeen digniinihii.

# 4870

Markaasay waxay yidhaahdeen: Ma qof keliya ah ee naga mid ah (Saalix)! miyaan raacnaa? Hubaal waxaanu markaas xaqiiq ku sugnaan habow iyo dhibaato.

# 4871

Ma waxaa Wacdiga lagu soo dejiyey isaga (Saalix) oo nalaga dhex doortay? Mayee, waa beenlow isla weyn[^5].

[^5]: Waxay ula jeedaan Nabi Saalix.

# 4872

Berri bay ogaan doonaan, waa kee beenalaha, islaweynaha ah?

# 4873

Hubaal Waxaan soo direynaa Hal lagu imtixaani ee dhugo iyaga oo samir yeelo[^6].

[^6]: Aayaddan iyo tan xigta waxay ku socdaan Saalix c.s.

# 4874

Oo u sheeg in biyuhu yihiin qayb iyo kaltan dhexdooda ah, mid walbaa leeyahay cabbid maalin gaar ah.

# 4875

Waxayse u dhawaaqeen saaxiibkood (mid habaar qabe ah), oo soo qaatay (seef) oo (Hashii) dilay.

# 4876

Ee Sidee ahaa cadaabkeygii iyo digniinaheygii.

# 4877

Hubaal Waxaan ku ridnay dushood Qeylo keliya, markaasay waxay noqdeen sida jabad burburay ee dhulka laga xaaqo.

# 4878

Oo dhab ahaan Waxaan ka yeellay Qur'aanka mid sahlan si loo xusuusto, ee ma jiraa mid ku waantoobi?

# 4879

Qoonkii Luud baa beeniyey digniinihii.

# 4880

Hubaal Waxaan ku ridnay duufaan dhagaxyo wadata Reer Luud ma’ahee, waa aan badbaadinnay waaberiga hortiis.

# 4881

Nicmo Xaggayaga ah, sidaas oo kale baan u abaal marinnaa kan isagu shukriya.

# 4882

Oo dhab ahaan wuxuu uga digay qolodiisii Qabashadayada daran, waxayse ka murmeen digniinihii.

# 4883

Oo dhab ahaan Waxay ku dadaaleen inay ka jeediyaan martidiisii, waxaanse cameynay indhahooda, ee dhadhamiya cadaabkeyga iyo digniinaheyga.

# 4884

Oo dhab ahaan cadaab sugnaansho leh baa qabtay isla waabernimadiiba.

# 4885

Ee dhadhamiya Cadaabkeyga iyo Digniinaheyga.

# 4886

Oo dhab ahaan Waxaan ka yeellay Qur’aanka mid sahlan si loo xusuusto, ee ma jiraa mid ku waantoobi?

# 4887

Oo dhab ahaan Digniinihu waxay u yimaadeen qoladii Fircoon .

# 4888

(Waxay) beeniyeen Aayadahayagii oo dhan, markaas baan qabannay Qabasho Awood Badane. Karaan Badan.

# 4889

Ee ma gaaladiinna baa ka fiican kuwakani mise waxaad heysataan cafis idiinku qoran Kutabaha(yaga)?

# 4890

Mise ma waxay leeyihiin: Waxaanu innagu nahay ciidan dhan oo is taageeri.

# 4891

Durba ciidankooda waa la jabin oo dabaday jeedin doonaan.

# 4892

Balse, Saacadda (Qiyaame) waa waqtiga loo qabtay, oo Saacaddu waxay ahaan mid aad u daran oo qaraar.

# 4893

Hubaal, denbiilayaasha waxay ku sugnaan habow iyo dhibaato.

# 4894

Maalinkaa marka wejiyadooda lagu dhex jiidi Naarta: Dhadhamiya taabashada Naarta.

# 4895

Hubaal Waxaan wax kasta ku abuurnay Qaddar.

# 4896

Oo Amarkayagu ma aha waxaan ahayn sida ilbiriqsi.

# 4897

Oo dhab ahaan Waxaan horay u hallignay kuwii idin la midka ahaa ee ma jiraan mid uun isagu ku waantoobi?

# 4898

Oo wax kastoo ay faleen waxay ku yaalliin kutubta (qoran ee qaddarka iyo qadaha Ilaahay ah).

# 4899

Oo wax waliba yar iyo weynba waxay ku yaalliin (Looxa Maxfuudka).

# 4900

Hubaal, kuwa iska jira (xumaha), waxay ku sugnaan Beero iyo webiyo (Janno).

# 4901

Fadhi sharfeed run ah oo u dhow Boqorka Awooda wax walba (waa Allaah Cazza wa Jalla).

# 4902

Naxariistaha (Allaah, Naxariista Badan).

# 4903

Bara Qur'aanka.

# 4904

Abuuray aadmiga.

# 4905

Baray wada hadalka.

# 4906

Qorraxda iyo dayaxu waxay ku socdaan xisaab.

# 4907

Oo xiddigaha iyo geedahuba way sujuudaan[^1].

[^1]: Xiddigaha waxaa caabudi jirey qaar ka mid ah Carabta waagii Jaahiliyadda. halka xiddigaha iyo geeduhuba u hoggaansan yihiin xeerarka Ilaahay oo u sujuudaan Alle.

# 4908

Oo samada wuu kor yeelay, oo Wuxuu (Alle) dhigay miisaanka.

# 4909

Si aydaan ugu xadgudbin miisaanka (cadliga).

# 4910

Oo u hagaajiya miisaanka si caadil ah, oo ha dhimina miisaanka (hana falina caddaalad darro).

# 4911

Oo arlada Waxa uu (Alle) degaan uga dhigay uunanka nool oo dhan.

# 4912

Dhexdeeda waxaa ah midho iyo geedaha timirta ee fiidaha leh.

# 4913

Iyo haruurka leh balka iyo dhir udug wanaagsan.

# 4914

Ee tee baad Nicmooyinka (Ilaahay) Rabbigiin beenineysaan (dadkow iyo jinkow)?

# 4915

Wuxuu (Alle) ka abuuray Aadmiga dhoobo engegan jilay oo kale ah.

# 4916

Oo Wuxuu ka abuuray jinka olol dab.

# 4917

Ee tee baad Nicmooyinka (Alle) Rabbigiin beenineysaan (dadkow iyo jinkow)?

# 4918

(Alle) waa Rabbiga labada bari iyo Rabbiga labada galbeed[^2].

[^2]: Waa halka iyo dhibcaha ay ka soo baxaan qorraxda subaxii dhanka bari iyo halka ay u dhacaan galabkii xilliyada jiilaalka iyo xagaayada.

# 4919

Ee tee baad Nicmooyinka (Alle) Rabbigiin beenineysaan?

# 4920

Wuxuu (Alle) ka yeelay labada badood[^3] inay dareeraan si ay u wada kulmaan.

[^3]: Labada sifadood ee biyaha: macaan iyo dhanaan.

# 4921

Waxaase dhex yaal shareer, oo iskuma xad gudbaan.

# 4922

Ee tee baad Nicmooyinka (Alle) Rabbigiin beenineysaan?

# 4923

Waxaa ka soo baxa labadaba luul mid weyn iyo mid yarba.

# 4924

Ee tee baad Nicmooyinka (Alle) Rabbigiin beenineysaan?

# 4925

Oo Isaga (Alle) baa leh doonyaha dhex maaxa[^4] badda ee buuraha la moodo.

[^4]: Haddii loo akhriyo munshi’aatu markaas macnuhu wuxuu noqon ka muuqda.

# 4926

Ee tee baad Nicmooyinka (Alle) Rabbigiin beenineysaan?

# 4927

Waxa walba oo korkiisa ah (arlada) waa inay dhintaan.

# 4928

Oo waxaa waadhi abadki Wejiga (Alle) Rabbigaa Haybadda iyo Sharafta Badan.

# 4929

Ee tee baad Nicmooyinka (Alle) Rabbigiin beenineysaan?

# 4930

Kuwaa jira samooyinka iyo arlada baa wax weydiista. Maalin kasta Wuxuu (Alle) ku sugan yahay xaalad sharaf iyo xurmo leh.

# 4931

Ee tee baad Nicmooyinka (Alle) Rabbigiin beenineysaan?

# 4932

Dhaqso Waanu idiin soo banbixi doonnaa, labadiinna ciidammow culculus[^5].

[^5]: Waxaa loola jeedaa labadaa culculus dadka iyo jinka.

# 4933

Ee tee baad Nicmooyinka (Alle) Rabbigiin beenineysaan?

# 4934

Kulanka jinka iyo insigoow! Haddii aad kartaan inaad ka soo gudubtaan nawaaxiga cirarka iyo dhulka, haddaba ka soo gudba. ma ka soo gudbi kartaan amar la'aan (xag Ilaahay ah).

# 4935

Ee tee baad Nicmooyinka (Alle) Rabbigiin beenineysaan?

# 4936

Olol naar ah, qiiq, iyo maar (la dhalaaliyey)[^6] baa la idinku soo deyn, mana kari doontaan inaad is difaacdaan.

[^6]: Macne kale waa naxaas ama maar.

# 4937

Ee tee baad Nicmooyinka (Alle) Rabbigiin beenineysaan?

# 4938

Ee marka ay samadu kala dillaacdo, oo markaas ay noqoto gaduud sida idiinta[^7].

[^7]: Sida harag (maqaar) la magdiyey ee gaduudan.

# 4939

Ee tee baad Nicmooyinka (Alle) Rabbigiin[^8] beenineysaan?.

[^8]: Macnaha Rabbi waa Abuuraha, Nooleeyaha, Dhinsiiyaha, maamulaha uunka, Arsaaqaha, iwm.

# 4940

Maalinkaas Insi iyo Jinba waxba lagama weydiin doono dambigooda (oo waa cad yihiin oo la og yahay, waase lagu qiri).

# 4941

Ee tee baad Nicmooyinka (Alle) Rabbigiin beenineysaan?

# 4942

Dambiilayaasha waxaa lagu aqoonsan astaamahooda, markaas baa laga soo qaban foodaha iyo cagaha (oo lagu tuuri Naarta).

# 4943

Ee tee baad Nicmooyinka (Alle) Rabbigiin beenineysaan?

# 4944

Tanu waa Naartii ay dambiilayaashu beeniyeen.

# 4945

Waxay ku meereyesan dhexdooda iyada iyo biyaha kulul ee karaya.

# 4946

Ee tee baad Nicmooyinka (Alle) Rabbigiin beenineysaan?.

# 4947

Oo kan isaga ka cabsada hor istaagga Rabbigi, waxaa uu mudan labo beerood (Jannada gudaheed).

# 4948

Ee tee baad Nicmooyinka (Alle) Rabbigiin beenineysaan?

# 4949

Oo leh noocyo kala duwan oo badan.

# 4950

Ee tee baad Nicmooyinka (Alle) Rabbigiin beenineysaan?.

# 4951

Dhexdooda (labadaa beerood ee Jannada) waxaa ah labo ilood oo dur dur ah.

# 4952

Ee tee baad Nicmooyinka (Alle) Rabbigiin beenineysaan?.

# 4953

Waxaa ku yaal (labadaa beerood ee Jannada dhexdood ah ) midho walba oo mid kastaa lammaane tahay.

# 4954

Ee tee baad Nicmooyinka (Alle) Rabbigiin beenineysaan?

# 4955

Iyagoo ku jiqlaynaya firaashyo cudbi-goodu xariir yahay, oo midhaha labadaa beerood waxay ahaan kuwo goosi dhow.

# 4956

Ee tee baad Nicmooyinka (Alle) Rabbigiin beenineysaan?

# 4957

Waxaa jooga (Jannada) kuwaa soo laaba araggooda (ku kooba nimankooda keliya), ka hor iyaga aanu taaban insi iyo jin midkoodna.

# 4958

Ee tee baad Nicmooyinka (Alle) Rabbigiin beenineysaan?

# 4959

(Haweenkaa oo) la moodo dheeman iyo luul.

# 4960

Ee tee baad Nicmooyinka (Alle) Rabbigiin beenineysaan?

# 4961

Miyey tahay abaalgudka samaanta wax kale aan ahayn samaan?

# 4962

Ee tee baad Nicmooyinka (Alle) Rabbigiin beenineysaan?

# 4963

Oo barbarkooda labadatani (beerood), waxaa ah labo beerood oo kale (ee Jannada ah).

# 4964

Ee tee baad Nicmooyinka (Alle) Rabbigiin beenineysaan?

# 4965

Labaduba u janjeera madow cagaaran.

# 4966

Ee tee baad Nicmooyinka (Alle) Rabbigiin beenineysaan?

# 4967

Dhexdooda (labadaa beerood) waxaa ah labo ilood oo burqanaya.

# 4968

Ee tee baad Nicmooyinka (Alle) Rabbigiin beenineysaan?

# 4969

Waxaa (labadaa beerood) dhexdooda ah midho, geedo timir iyo Rummaan.

# 4970

Ee tee baad Nicmooyinka (Alle) Rabbigiin beenineysaan?

# 4971

Waxaa dhexdooda ah (beerahaa) khayraat iyo qurux badnooyin.

# 4972

Ee tee baad Nicmooyinka (Alle) Rabbigiin beenineysaan?

# 4973

Xuurulceyn ku kooban oo aan ka bixin khaymadahooda (guryahooda).

# 4974

Ee tee baad Nicmooyinka (Alle) Rabbigiin beenineysaan?

# 4975

Oo ka hore iyaga aanu taaban insi iyo jin midkoodna.

# 4976

Ee tee baad Nicmooyinka (Alle) Rabbigiin beenineysaan?

# 4977

Iyagoo ku jiqleynaya barkimooyin cagaaran iyo gogollo qurux badan.

# 4978

Ee tee baad Nicmooyinka (Alle) Rabbigiin beenineysaan?
Midna beeninmeyno Allow ka mid ah Nicmooyinkaaga oo ammaan iyo mahad idilkeed Adigaa leh oo ku caabudi annagoon waxba kula wadaajin
cibaadada, caawimaadna ku weydiisan.

# 4979

Waxaa khayr iyo barako badan Magaca Rabbigaa (Allaah), Weynaha, Sharafta Badan.

# 4980

Marka ay dhacdada weyni dhacdo (Qiyaamaha). [^1]

[^1]: Al-Waaqica: Dhacdada dhici doonta, waxaa loola jeedaa Maalinta Qiyaamaha.

# 4981

Ma jiro wax beenin dhiciddeeda.

# 4982

Hoos u dhigeysa (qolo) kor u qaadeysa (qolo kale)[^2].

[^2]: Hadba sida camalkoodu yahay oo looma eegayo maal iyo jago uu hayo sida uu yahay xaalka adduunkan.

# 4983

Marka dhulka la gilgilo gilgilid daran.

# 4984

Oo buuraha la ridqo ridqin daran.

# 4985

Markaas waxay ahaan sida boor firdhisan.

# 4986

Oo waxaad ahaan saddex nooc.

# 4987

Ma kuwa ah Gacanta Midig (ehlu jannaha), maxay farxad u ahaatay kuwa ah Gacanta Midig.

# 4988

Kuwase ah Gacanta Bidix (ehlu Naarka), xumaa kuwa ah Gacanta Bidix.

# 4989

oo kuwa u hor mara (Iimaanka iyo falashada camallada wanaagsan) iyagaa horreyn[^3].

[^3]: Sida anbiyada Ilaahay iyo kuwa horey ka rumeeya iyagaa hor geli doona Jannada.

# 4990

Kuwakan weeye kuwa loo soo dhoweyn Ilaahay.

# 4991

Ku sugnaan Beero barwaaqo ah gudahood.

# 4992

Waa rac ka mid ah kuwii hore (u soo islaamay) ee ka mid ahaa ummadahii hore.

# 4993

Iyo in yar oo ka mid ah kuwii dambe[^4].

[^4]: Kuwii hore waxaa loola jeedaa ummadahii anbiyadii hore ee ka horreeyey Nabi Muxammad s.c.w., waxaana loola jeedaa kuwa dambe ummaddan.

# 4994

Iyagoo ku sugnaan sariiro korkooda dahab lagu qurxiyey.

# 4995

Ku jiqleysan korkeeda, oo fool ka fool is qaabilaya.

# 4996

Waxaa u adeegi wiilal waaraya aanay da’ doorin, kuwaa oo kula wareegi doono,

# 4997

Koobab iyo kirliyo iyo galaas sharaab macaan oo daahir ah.

# 4998

Oo aanu marnaba madaxu ku wareerin oo aanay ku maan guurin.

# 4999

Iyo midho; waxay doortaan ah.

# 5000

Iyo hilib shimbiro kay rabaanba.

# 5001

Oo (u wehelin doonaan) xuurul cayn.

# 5002

La moodo luul la dhowray.

# 5003

Waa abaalgud waxay camalsan fali jireen.

# 5004

Kuma maqli doonaan halkaa hadal macno darro ah iyo dambaabid.

# 5005

Waxaan ahayn odhaahda nabad nabad.

# 5006

Kuwa ah Gacanta Midig, maxay farxad u ahaatay kuwa ah Gacanta Midig?.

# 5007

(Waxay dhex ahaan) geedo gob aan qodax lahayn.

# 5008

Iyo geedo Muus ah midho karooran.

# 5009

Iyo har fidsan,

# 5010

Iyo biyo u socda joogto,

# 5011

Iyo midho tiro badan.

# 5012

Marnaba aan go’eyn, mamnuucna ahayn.

# 5013

Iyo sariiro (boqoreed) la kor yeelay.

# 5014

Waxaan Annagu ka yeelay inay soo baxaan iyaga (haweenkii adduunka ee Jannada galay) soo bixid gaar ah.

# 5015

Markaasaan waxaan ka dhigi bikrooyin ugub ah.

# 5016

Gacalooyin, isku wada da’ ah.

# 5017

Oo ay leeyihiin kuwa ah Gacanta Midig.

# 5018

Kuwo badan oo ka mid ah waa facyadii hore.

# 5019

Kuwo badan oo ka mid ahna kuwa dambe.

# 5020

Kuwase ah Gacanta Bidix \_xumaa kuwaa ah Gacanta Bidix (ehlu Naarka)?

# 5021

Waxay dhex ahaan hanfi kulul iyo biyo karkaraya.

# 5022

Iyo hoos qiiq badan.

# 5023

Aan laheyn qabow iyo daryeel midna.

# 5024

Hubaal waxay ahaayeen taa horteed, kuwo loo raaxeeyey.

# 5025

Oo waxay ku adkeysan jireen Dambiga aad iyo aadka u weyn (shirkiga).

# 5026

Oo waxay odhan jireen: Ma markaan dhimanno oo noqonno ciid iyo lafo, miyaa xaqiiq nala soo nooleyn?.

# 5027

Oo sidoo kale miyaa aabbayaashayadii hore (la soo nooleyn)?

# 5028

Dheh, kuwii hore iyo kuwa dambaba.

# 5029

Waxaa hubaal loo soo kulmin wada jir waqti Maalin la yaqaan.

# 5030

Markaas idinka kuwiinan habowsanayaasha ahow, ee beeniyow (Qiyaamaha).

# 5031

Waxaad hubaal wax ka cuni doontaan geed xun oo Zaqquum ah[^5].

[^5]: Waa geed Naarta ku yaal oo u keena xanuun daran qofkii cuna.

# 5032

Oo ka buuxin doontaan caloolihiinna.

# 5033

Markaas ku cabbi doontaan biyo kulul oo karkaraya.

# 5034

Oo u cabbi doontaan sida cabbidda geel asqoobay.

# 5035

Kani waa waxa lagu soori doono iyaga Maalinta Abaal marinta (jaazeynta).

# 5036

Annagaa idin abuurnay (waa Alle'e), ee maxaad la rumeyn weydeen?

# 5037

Ma u fiirsateen minada idinka timaadda?

# 5038

Ma idinkaa abuuray mise waa Annaga (Allaah ah) Abuurayaasha?

# 5039

Annagaa (Allaah ah) idiin qaddarnay dhimashada dhexdiinna, oo ma nihin kuwo laga baxsan karo.

# 5040

Si aan u keenno halkiinna kuwa idinla mid ah oo aan idiin soo bixinno (qaabab iyo suurado) aydaan garaneyn.

# 5041

Oo waxaad dhab ahaan og tihiin soo bixitaankii hore, ee maxaad haddaba u garowsan weydeen?

# 5042

Ma u fiirsateen waxa aad beertaan?;

# 5043

Ma idinkaa sababa inay soo baxaan, mise waa Annaga (Alle ah) Kuwa soo Bixiya?

# 5044

Haddii aan Doonno, waxaan ka dhigi karnaa xaabo engagan, oo waxaad noqoneysaan kuwo murugo iyo ciil qaba.

# 5045

(idinkoo leh): dhab ahaan Waxaynu nahay kuwo la culaabeysan deyn.

# 5046

Mayee, waxaynu nahay kuwa la seejiyey (midhahii).

# 5047

Ma u fiirsateen biyaha aad cabtaan?

# 5048

Ma idinkaa kuwa ka soo dajiya daruuraha, mise Annaga (Alle ah) weeye kuwa soo dejiya?

# 5049

Haddii aan doonno, Waxaan ka dhigi lahayn jaan dhanaan oo milix ah, ee maxaad haddaba u shurki naqi weydeen ?

# 5050

Ma u fiirsateen dabka aad madagta ka shiddaan .

# 5051

Ma idinka baa kuwa u soo saara geedaha, mise Annaga (Alle ah) weeye soo saarayaasha?

# 5052

Innaga (Alle ah) baa waxaynu ka dhignay waano; iyo wax ay ku intifaacaan kuwa ku safra saxraha (iyo qeyrkoodba)[^6].

[^6]: Musaafiriinta ama socotada waxaa halkan loogu xusay gaar ahaan inuu arrinkaasi mudnaan gaar ah u leeyahay iyaga, inkastoo uu yahay sahay ay u baahan yihiin dadka guud ahaan.dabkana waa lagu xusuustaa Naarta Aakhiro.

# 5053

Ee xurmee oo huf Magaca (Allaah) Rabbigaa, Weynaha.

# 5054

Mayee Waxaan (waa Alle'e) ku dhaartay halkay xiddiguhu ku dhacaan.

# 5055

Oo xaqiiq, waa dhaar dhabtii aad u weyn, haddii aad ogaan lahaydeen.

# 5056

Hubaal kani waa Qur'aan Sharaf Badan.

# 5057

Ku yaal Kitaab aad la dhowray (Looxa Maxfuudka).

# 5058

Cidina taaban kuwa la daahiriyey mooyee (malaa’igta).

# 5059

Waa soo dejinta Rabbiga uunanka.

# 5060

Ee ma warkan (Qur’aanka) baad haddaba u qaadataan wax fudud aan qiimo lahayn?

# 5061

oo ka yeeshaan risiqiinna inaad ka been sheegtaan.

# 5062

Ee maxaydaan haddaba marka ay (naftu) dhuunta soo gaadho.

# 5063

Oo idinku markaas aad eegaysaan.

# 5064

Oo Annagu (Alle ah Ogaal iyo Awood ahaan iyo malaa’igtayada) aan idiinka dhow nahay, laakiinse aydaan arkaynin.

# 5065

Ee Maxaydaan haddaba haddii aad tihiin kuwo aan xil qabanayn oo la xisaabineyn.

# 5066

Ugu soo celin (weydeen) nafta (jirkeedii) haddii aad run sheegeysaan?

# 5067

Haddaba haddii uu ka mid yahay kuwa loo soo dhoweeyo (Allaah).

# 5068

Markaas waa farax, iyo risiq, iyo Beer barwaaqo ah (Janno).

# 5069

Oo haddii uu ka mid yahay kuwa ah gacanta midig (ehlu Jannada).

# 5070

Nabad baa kaaga sugnaatay xagga kuwa ah gacanta midig.

# 5071

Haddiise uu ka mid yahay kuwa (Xaqa) diida , habowsanaaysaha ah.

# 5072

Waxaa lagu sooryeen biyo kulul oo karaya.

# 5073

Iyo ku gubasho Dabka aan dameyn ee ololka badan (Naarta).

# 5074

Hubaal, arrinkani waa run la hubo.

# 5075

Ee xurmee oo huf Magaca (Allaah) Rabbigaa, Weynaha, Sharafta Badan.

# 5076

Waxaa xurmo weyneeya oo nazaha Alle Wax waliba oo ku sugan samooyinka iyo arlada, oo waa Isaga Adkaadaha, Xakiimka ah[^2].[^1]

[^1]: Xadiid: Birta.

[^2]: Iyagoo ammaana oo caddeeya inuu ka nazahan yahay ceeb ama nuqsaan oo dhan.

# 5077

Isagaa (Alle) iska leh Boqortooyada samooyinka iyo arlada, wuxuu bixiyaa nolol oo sababaa geeri; oo Isaga baa wax waliba Kara.

# 5078

Waa Isaga (Alle) Kan hore iyo Kan dambe, iyo Kan ka sarreeya wax walba ee kor jira (samada) iyo Kan Dhowaanshaha Badan. Oo Ogsoon wax waliba.

# 5079

Isaga Weeye (Alle) Kan ku abuuray samooyinka iyo arlada lix maalmood, markaas dul ahaaday Carshigiisa. Wuxuu Og yahay waxa gala arlada iyo waxa ka soo baxa, iyo waxa ka soo dega cirka iyo waxa kor u fuula. Oo wuxuu idinla jiraa meel aad joogtaanba[^3]. Oo Allaah Wuu Arkaa waxa aad fashaan.

[^3]: Wuxuu idinkula jiraa Cilmigiisa – isagoo ka kor ah cirka, ka baxsan oo soocan uunkiisa, sidaas oy tahay wuu idin arkaa oo maqlaa oo awood idinku dul leeyahay.

# 5080

Isagaa (Alle) leh Boqortooyada samooyinka iyo arlada. Oo xagga Allaah baa loo celiyaa umuuraha oo dhan.

# 5081

Wuxuu sababaa Habeenka inuu dhex galo maalinta, oo sababaa maalinta inay dhex gasho habeenka, oo waa Ogsoon yahay wax kasta oo ku jira laabaha.

# 5082

Rumeeya Allaah iyo Rasuulkiisa (Nabi Muxammad), oo wax ka bixiya waxaa uu idiinka dhigay kuwa u hara[^4]; waayo kuwaa idinka mid ah ee rumeeya (Alle) oo wax bixiya waxay mudan Abaalgud aad u Weyn.

[^4]: Wax ku bixiya waxlaayaha raalli geliya Ilaahay.

# 5083

Oo maxaad sabab u heysataan idinku oo aad la rumeyn weydeen Allaah, isagoo Rasuulku idiinku yeedho inaad rumeysaan Rabbigiin, oo dhab ahaan wuxuu idinla galay ballan adag, haddii aad tihiin mu’miniin.

# 5084

Isaga Weeye (Alle) Kan ku soo dejiya Aayado cad addoonkiisa (Nabi Muxammad) si uu idiinkaga saaro mugdiyada xagga Nuurka. Oo hubaal, Allaah waa idiin Turid iyo Naxariis Badan yahay.

# 5085

Oo maxaad sabab u heysataan idinku oo wax ugu bixin weydeen Jidka Ilaahay? Oo Allaah baa leh dhaxalka samooyinka iyo arlada. Lama sinna kuwiinna idinka midka ah ee wax bixiyey ka hor guusha iyo furashada (Makkah) oo diriray, (kuwiinna idinka mid ahee sidaa falay waa' dambe). Kuwaasi (hore) baa ka sarreeya darajo ahaan kuwa wax bixiyey oo diriray markaa kaddib. oo Allaah wuxuu u yaboohay (abaalgud kan) u wanaagsan intaba. Oo Allaah waa u Xog Ogaal waxa aad fashaan.

# 5086

Waa kuma kan amaahinaya Allaah amaah wanaagsan, markaas uu u labolaabo, oo wuxuu siin abaalgud aad u wanaagsan.

# 5087

Maalinta aad arki mu’miniinta iyo mu’minooyinka - nuurkoodu socdo hortooda iyo midigtoodaba: ku bishaareysta Maanta Beero ay webiyadu hoos qul-qulaan (Jannada gudaheeda), iyagoo ku waaraya dhexdeeda. (Arrin)kaasi waa Liibaanta Weyn.

# 5088

Maalinta ay munaafiqiinta iyo munaa- fiqooyinka ku odhan doonaan mu’miniinta: Na suga! Oo noo oggolaada inaan wax ka qaadanno nuurkiinna. Waxaa la odhan: Dib ugu noqda gadaashiinna[^5]. Markaas dalba nuur. Markaas baa xannib la yeeli doonaa dhexdooda, derbi leh albaab. Gudahiisa yahay naxariis, oo debedkiisa horti yahay cadaab.

[^5]: U noqda halka laga helayey nuurka waa noloshii adduunka.

# 5089

Way u dhawaaqi (iyagoo leh): Sow ma aanan aheyn la jirkiinna idinka? Waxay odhan: Haayoo, Laakiinse waxaad balayseen nafahiinna[^6], oo sugteen oo shakideen oo waxaa idin hoday hawooyin been ah jeer cadaabkii Allaah idinku gooddiyey yimid, isagoo kan hodidda iyo dhagarta badan (Shaydaan) idinka hoday xagga Allaah.

[^6]: Munaafqinimo ama ku dhicitaan fidnooyinka.

# 5090

Marka Maanta furasho la idinkama qaadan doono idinka (munaafiqiinta ah) iyo kuwaa gaaloobay midna. Hoygiinnu waa Naarta, iyada baa ah mudankiinna, oo halka ugu xun ah meel la ahaado.

# 5091

Ma wuusan waqtiga weli u iman kuwa (Xaqa) rumeysan inay quluubtoodu u khushuucaan Xuska Ilaahay iyo waxa loo soo dejiyey oo Xaqa ah? oo waa inay ahaanin sida kuwaa la siiyey Kitaabka awal hore (Yuhuudda iyo Nasaarada), waqtigase ku dheeraaday oo sidaa darteed quluubtoodu qallaleen? Oo in badan oo ka mid ah waa caasiyaal.

# 5092

Ogaada inuu Allaah siiyo nolol arlada dhimashadeeda kaddib[^7]. Dhab ahaan Waxaan idiin ka yeelnay wax cad Aayadaha bal inaad garataan.

[^7]: In sidoo kale Allaah Subxaanahu watacaalaa uu nooleyn karo qalbiga kaddib markuu noqday mid adag oo hanuunin karo qof horey u lunsanaa.

# 5093

Hubaal (ma xagga) ragga wax sadaqaysta iyo haweenka wax sadaqaysta, iyo (kuwaa) amaahiya Allaah amaah wanaagsan, waa loo labo-laabi doonaa, oo waxay leeyihiin Abaal gud Wanaagsan.

# 5094

Oo (ma xagga) kuwa rumeysan Allaah iyo Rusushiisa, Kuwan weeye kuwa ah run badnayaasha[^8], oo shuhadada Rabbigood xaggiis, waxay ka heli doonaan abaalgudkooda iyo nuurkooda. Kuwase Xaqa diida oo beeniya Aayadahayaga, kuwani weeye ehlu Naarka.

[^8]: Tafsiir kale oo sax ah waxaa weeye: Oo kuwaa rumeysan Allaah iyo Rusushiisa kuwaas weeye run badnayaasha iyo markhaatiyada Rabbigood agtiis.

# 5095

Ogaada inay nolosha adduunkan tahay oo keliya cayaar iyo dheeldheel iyo isqurxin iyo isu faan dhexdiinna ah iyo ku tartan badsiga maal iyo carruur, sida roobka soo saara naqa, oo bixiddiisu tahay mid farax gelisa tallaalayaasha beeraha; markaas qallasha oo aad aragto iyada oo isu beddeleysa huruud, markaas noqota xaabo burbur ah. oo Aakhirada (waxaa jira) cadaab daran iyo (sidoo kale) dambi dhaaf xagga Allaah ah iyo Raallinnima(diisa), oo Noloshan adduunku ma aha waxaan ahayn oo keliya sahay lagu dagmo.

# 5096

U degdega dambi dhaaf ah xagga Rabbigiin iyo beer (Janno) ballaceedu yahay ballaca cirka iyo dhulka, waxaa loo diyaariyey kuwa reumysan Allaah iyo Rusushiisa. Kaasi waa Galladda Ilaahay uu siiyo cidduu doono, Oo Allaah waa Rabbiga leh Galladda Weyn.

# 5097

Ma jirto masiibo ku dhacda dhulka ama nafahiinna oo aan ku qornayn Kitaab[^9], ka hor inta aanu keenin ifka. hubaal, arrinkaasi waa wax u fudud Allaah.

[^9]: Looxa Maxfuudka.

# 5098

Si aydaan uga murugoon wixii arrin ah oo idin dhaafa, uguna aydaan farax taraarin wuxuu idin siiyo. Oo Allaah ma jecla mid kastoo isla weyn, faan badan.

# 5099

Kuwaa ah bakhayllada\_ oo amra bakhaylnimo dadka. Oo mid kastoo dhabarka jeediya, haddaba hubaal Allaah waa Isaga isku Filnaha Deeqtoon, la Ammaano.

# 5100

Dhab ahaan Waxaan la soo dirnay Rusushayada xujooyin cad cad, oo la soo dejinnay iyaga Kitaabka iyo Miisaanka, si ay dadku ugu wada dhaqmaan caddaalad. Oo waxaan soo dejinnay birta oo shiddo weyni ku jirto iyo manaafacaad dadka[^10], iyo in uu Allaah muujiyo kan u gargaara Isaga iyo Rusushiisa iyagoon arag. Hubaal, Allaah waa Xoog Badane, Adkaada.

[^10]: Rasuulkii Alle s.c.w. wuxuu yidhi: “Ogaada in Jannadu tahay seefaha hoostooda”.

# 5101

Oo xaqiiq Waxaanu soo dirnay Nuux iyo Ibraahiim, oo waxaan ka yeellay ubadkooda dhexdooda Nabinnimada iyo Kitaabka, marka waxaa ka mid ah kuwo hanuunsan, intooda badanse waa caasiyaal.

# 5102

Markaas baan waxaan ka yeellay Rusushayada inay qaadaan raadadkooda, oo Waxaan soo dirnay Ciise, wiilkii Maryam, oo waxaan siinnay Injiilka. Oo waxaan yeellay quluubta kuwii raacay isaga nuglaan iyo naxariis. Oo ( ma xagga) suufinnimada (adduun ka jeedsiga)[^11], iyagaa unkaday oo billowday, Annagu kuma aan waajibin iyaga, waxay uun u faleen doonidda raalli ahaanshaha IIaahay darteed, mase ayan ilaalin dowgii ay laheyd. Markaa baan waxaan siinnay kuwoodii ka mid ahaa ee rumeeyey abaalgudkooda, intooda badanse waa caasiyaal.

[^11]: Waa inayan xaas yeelan, oo iska caagaan , oo dhinac kaga baxaan dadka oo iska joogaan kaniisadda.

# 5103

Kuwiinnaan idinku (Xaqa) rumeysanow! Dhowra (xilka uu idin saaray) Allaah. oo rumeeya Rasuulkiisa (Nabi Muxammad), Wuxuu (Alle) idin siin labo saami oo Naxariistiisa ah, oo idin yeeli Nuur aad ugu socon (si toosan) oo idiin dambi dhaafi. Oo Allaah waa Dambi Dhaaf Badane, Naxariis Badan.

# 5104

Si ay ehlu-Kitaabku u ogaadaan inaysan iyagu hayn waxna ka mid ah Galladda Ilaahay, iyo in Gallad oo dhan ay ku jirto Gacanta Ilaahay[^12], wuxuu siiyaa cidduu doono. Oo Allaah waa Rabbiga leh Galladda Weyn.

[^12]: Gacanta Ilaahay : Allaah kor ahaaye wuxuu ku caddeeyey Qur’aanka inuu leeyahay tilmaamo gaar ah sida maqal, arag, gacmo, cag, weji, indho, iwm. Iyadoo taasi jirto buu iska fogeeyey inuu yahay mid ay suureysan karaan aadmiga, oo wax la mid ah ma jiraan oo waa Isaga Maqal Badanaha, arkidda Badan, sidaas oy tahay waa in loo qiro tilmaamaha u sheegtay Alle ama Rasuulkiisu u sheegay inuu leeyahay.

# 5105

Xaqiiq Allaah wuu ajiibay baryada tan (Khawlah bint Thaclabah) kaagala doodeysay arrinka ninkeeda (Aws bin As-Saamit) oo u ashtakooneysey Allaah. Oo Allaah waa maqlayey doodda labadiinnuba. Hubaal Allaah waa wax kasta Maqle, wax kasta Arka.[^1]

[^1]: Haweentii doodaysey ama dalbeysey gargaarka.

# 5106

(Ma xagga) kuwa idinka mid ah ee isaga fogeeya[^2] xaasaskooda hab ah dihaar iyagoo kala mid dhigaya dhabarradooda dhabarrada hooyooyinkood, sidaa kuma noqonayaan hooyooyinkood. hooyooyin- kood ma aha cid kale aan ahayn kuwaa dhalay. Oo hubaal hadalkaasi ay leeyihiin waa hadal xun iyo been abuur. Oo hubaal, Allaah waa Cafiye, Dambi Dhaaf badan.

[^2]: Haweeney la yidhaahdo Khowlah binti Thaclabah a.k.r. baa waxaa habkan isaga xaaraantinimeeyey ninkeeda Aws bin As-Saamit. markaasay waxay u timid Nabiga s.c.w. iyadoo wax ka weydiisanaysa mas’aladan, markaasuu Alle soo dejiyey Aayaddan iyo Aayadda xigta.

# 5107

Oo (ma xagga) kuwa isaga fogeeya afooyinkooda hab dihaar ah iyagoo kala mid dhigaya dhabarradooda dhabarrada hooyooyinkood: markaas doonaya inay ka noqdaan waxa ay yidhaahdeen, waa inay xoreeyaan addoon ka hor inta aysan is taaban (galmoon), (arrin)kaasi waa kan la idinku waaniyo (inaad qaadataan). Oo Allaah waa u Xog Ogaal waxa aad fashaan.

# 5108

Kii kastoo se isagu aan helin (addoon uu xoreeyo), waa inuu soomo labo bilood oo xidhiidh ah ka hor inta aysan istaaban (galmoon)[^3]; ee ma xagga kan isagu aan awoodin (soonka) waa inuu quudiyo lixdan miskiin. Sidaasi waa si aad Iimaan ugu qabtaan Allaah iyo Rasuulkiisa. Oo Kuwani waa soohdimaha uu dhigay Allaah. Oo xaq diidayaashu waxay leeyihiin Cadaab aad u xanuun Badan.

[^3]: Eeg sharaxa hoose ee Suuradda 4: Aayadda 92.

# 5109

Hubaal, kuwa khilaafa Allaah iyo Rasuulkiisa waa la dulleyn, sidii kuwii ka horreeyey loo dulleeyeyba. Oo xaqiiq waxaan soo dejinnay Aayado cad cad. oo xaq diidayaashu waxay mudan Cadaab Dulleysa.

# 5110

Maalinta (Qiyaamaha) uu Allaah soo bixin doono iyagoo dhan, oo u sheegi waxay faleen. Allaah waa uu u diiwaan gashay oo tiro koobay (wax walba), halka ay iyagu iska halmaameen.Oo Alle wax walba wuu Arkaa.

# 5111

Mawaadan arag inuu Allaah Og yahay waxa ku sugan samooyinka iyo waxa ku sugan arlada? Ma jiro meel seddex ku showrta, uusan isagu aheyn kooda afraad[^4], mana jiro (showr ka dhex dhaca) shan uusan aheyn kooda lixaad, mana jiraan wax intaas ka yar ama ka badan, uusan isagu la jirin meel ay joogaanba; kaddib wuxuu u sheegi waxay camal faleen Maalinta Qiyaamaha. hubaal, Allaah wax waliba wuu Ogsoon yahay.

[^4]: Waa inuu og yahay oo ka war qabo xaalkooda iyo sirahooda oo maqlo oo arko oo awood ku dul leeyahay, laakiinse Alle cirkuu jiraa Carshigiisuu dul ahaaday si u qalanta Weynidiisa.

# 5112

Mawaadan arag kuwa laga reebay showrka xun, markaas ku noqda waxa laga reebay, oo yeesha kulanno qarsoodi ah ay ku showraan dambi iyo colaad iyo ku caasinta Rasuulka, oo markay kuu yimaadaan waxay kugu salaamaan wax uusan Allaah kugu salaamin[^5], oo ka yidhaahdaan nafahooda: Muxuu Allaah noogu cadaabi waayey waxa aan leennahay? Naar baa ku filan; oo ay ku guban. Oo u xun meel la ahaado.

[^5]: Waa tilmaan xaalkii Yuhuudda wax ka degganeyd Madiina ee ku salaamay muslimiinta As-Saamu Calaykum oo macnaheedu yahay dhinta halkii ay odhan lahaayeen As-salaamu caleykum.

# 5113

Kuwiinnaan idinku (Xaqa) rumeysanow! Marka aad showrtaan, ha ku showrina dambi iyo dulmi fal iyo ku caasinta Rasuulka ee ku showra samaan iyo ka joogid (dambiyada) oo dhowra (xilka uu idin saaray) Allaah, kaasoo Xaggiisa la idiin soo wada kulmin.

# 5114

Sideedaba showriddu (xun) waa uun (camal) Shaydaan[^6], si uu u murug geliyo kuwa (Xaqa) rumeysan, waxbase ma uu yeeli karo haba yaraatee, wuxuu Allaah idmo maahee, oo Allaah ha isku halleeyaan mu’miniinta.

[^6]: Waxaa loola jeedaa sida muuqata hadalka xanta ah iyo xumaan ku tashiga.

# 5115

Kuwiinnaan idinku (Xaqa) rumeysanow! Marka la idinku yidhaahdo isugu waasiciya fadhiga kulannadiinna gudahood, isu waasiciya fadhiga. Allaah ha idiin waasiciyee (Naxariistiisa)[^7]. Oo marka la idinku yidhaahdo u kaca (khayr)[^8] u kaca. Allaah wuxuu kor u qaadi kuwiinna idin ka mid ah ee (Xaqa) rumeysan, iyo kuwaa cilmiga la siiyeyba, darajooyin aad u sarreeya, Oo Allaah waa u Xog Ogaal waxa aad fashaan.

[^7]: Alle ha idiin waasiciyee Naxariistiisa ama jannadiisa gudaheed, ama wax kasta oo wanaagsan.

[^8]: U kaca salaad ama jihaad ama camal kasta oo wanaagsan.

# 5116

Kuwiinnaan idinku (Xaqa) rumeysanow! Marka (aad dooneysaan) inaad la showrtaan Rasuulka, u bixiya wuxuun sadaqo ahaan showrkiinna ka hor. Sidaas baa idiin khayr badan oo idiin daahirsan. Haddiise aydaan helin (wax aad bixisaan) hubaal, Allaah waa Dambi Dhaaf Badane, Naxariis Badan.

# 5117

Ma waxaad ka walaacdeen inaad (kari weydeen) inaad la baxdaan sadaqooyin ka hor la showrkiinna (Nabiga)? Haddii aydaan sidaas falin, oo Allaah wuu idiin soo noqday (si naxariis lehe), haddaba ooga salaadda oo bixiya sakada oo adeeca Allaah iyo Rasuulkiisa. Oo Allaah waa u Xog ogaal waxa aad fashaan.

# 5118

Mawaadan arag kuwaa (munaafiqiinta ah ee) iyagu ka yeesha saaxiibbo qolo cadho Alle qaba (Yuhuudda)? Ma aha kuwo idinka tirsan idinka (Muslimiinta) oo kama tirsana iyaga (gaalada), oo waxay ku dhaartaan been iyagoo ogsoon.

# 5119

Allaah wuxuu u diyaariyey cadaab daran. Hubaal; waxa ay falaan waa wax fool xun.

# 5120

Waxay ka dhigtaan dhaarahooda gaashaan (ay isku qariyaan). markaasay ka weeciyaan (dadka) jidka Ilaahay, sidaas awgeed waxay mudan cadaab dufeysa.

# 5121

Maalkooda ama carruurtoodu waxna ugama tari doonaan Allaah Xaggiisa, kuwaasi waa ehlu Naar, way ku dhex waari doonaan waligood.

# 5122

Maalinta (Qiyaamaha) uu Allaah soo bixin doono iyagoo dhan, markaas waa ay u dhaaraan Isaga sida ay idiinku dhaartaan idinka[^9]. Oo waxay moodaan inay wax heystaan. Haddaba hubaal waa iyaga beenaalayaasha.

[^9]: Waxay moodayaan in beenahooda la rumeysan, oo aan la garan doonin sida waagii nolosha adduunka.

# 5123

Shaydaan baa duufsaday oo ka qaalib noqday, Markaasuu ka yeelay inay hilmaamaan xusidda Ilaahay. kuwaasu waa xisbiga Shaydaanka. Ogaada, hubaal, waa xisbiga shaydaanka kuwa ah khasaare qabayaasha.

# 5124

Hubaal (ma xagga) kuwa khilaafa Allaah iyo Rasuulkiisa; kuwaasu waxay ka mid ahaan kuwa aad loo dulleeyey.

# 5125

Allaah wuxuu qoray: hubaal waan adkaan, aniga iyo Rusushaydaba. hubaal, Allaah waa Xoog Badane, Adkaade ah.

# 5126

Heli meysid qolo rumeysan Allaah iyo Maalinta Dambeysa (Aakhiro) oo gacal ka dhiganaya kuwa khilaafa Allaah iyo Rasuulkiisa, haba ahaadaane aabbayaashood ama wiilashooda ama walaalahood ama (reero) qaraabadooda ah; kuwan weeye kuwa uu quluubtooda Isagu (Alle) ku qoray Iimaan, oo uu ku xoojiyey Ruux[^10] (hanuun) Xaggiisa ah. Oo Wuxuu sababi inay galaan beero ay hoostoodu webiyo qul-qulaan iyagoo ay ku dhex waari weligood. Allaah raalli buu ka yahay, iyaguna raalli bay ka yihiin. Kuwaasu waa Xisbiga Ilaahay. Ogaada, hubaal, Xisbiga Ilaahay waa iyaga liibaanayaasha.

[^10]: Ruux ay ku helayaan nolol, waxaana loola jeedaa go’aan adeygga, quwadda gudaha, daahirsanaanta qalbiga, hanuunka, guul, iwm.

# 5127

Waxaa xurma weyneeya oo Alle hufa oo nazaha oo nuqsaan iyo ceeb tira waxa ku sugan samooyinka iyo waxa ku sugan arla- da.Oo waa Isaga Adkaadaha,Xakiimka ah.[^1]

[^1]: Al-Xashar: Soo kulminta.

# 5128

Isaga weeye (Alle) Kan ka saaray kuwaa gaaloobay ee ka mid ahaa Ehlu Kitaabka[^2](Yuhuuddii Banii Nadiir) guryahooda kulmintii hore. Ma aydaan moodeyn inay baxayaan, halka iyagu isku hubeyn inay dhufaysyadooda ka celinayaan Allaah. Wuxuuse Allaah uga yimid meel aysan marnaba filayn, oo ku tuuray argagax quluubtooda, sidaa awgeed waxay ku baabbi’iyeen guryahooda gacmahooda iyo gacmaha mu'miniinta, ee ku cibrad qaata kuwiinaan idinku indhaha lahow.

[^2]: Waxay Aayaddu tilmaameysaa Yuhuuddii Banii Nadiir, ee ka baxay ballankii ay la galeen Nabiga s.c.w.

# 5129

Oo haddii aysan ahaan laheyn in Allaah uu u qoray guuritaanka, Wuxuu hubaal ku cadaabi lahaa adduunkan, oo Aakhirada waxay leeyihiin cadaab Naar ah.

# 5130

Sidaas waxaa u sabab ah waxay khilaafeen Allaah iyo Rasuulkiisa, oo mid kastoo khilaafa Allaah, haddaba hubaal Allaah wuu daran yahay ciqaabkiisu.

# 5131

Geed timreed kastoo aad goyseen ama aad ka tagteen iyadoo ku taagan jirriddeeda, waa Idanka Ilaahay, iyo si uu u dufeeyo caasiyaasha.

# 5132

Oo waxaa Allaah uga soo ceshay Rasuulkiiisa xaggooda (gaalada) uma aydaan qaadin duullaan aad ku dagaal gasheen fardo ama rakuub midna[^3], laakiinse Allaah wuxuu ku sallidaa Rusushiisa cidduu doono. Oo Allaah wuxuu ku leeyahay wax walba dushood awood buuxda.

[^3]: Macnaha waa kama aydaan marin wax dhib ah (dagaal ah) helitaanka qaniimadaa.

# 5133

Waxaa uu Allaah uga soo celiyo Rasuulkiisa dadka magaalooyinka (dagaal la'aan)[^4], waxaa leh Allaah (beytul maalka Muslimiinta), iyo waxaa iska leh Rasuulka iyo qaraabada dhow (ee Rasuulka)[^5], iyo agoomaha, iyo masaakiinta iyo musaafirka (go’doonsan) si uusan (maalku) u ahaan wax ku wareegeysta oo keliya kuwiinna hodanka ah dhexdood. Oo wax kastoo uu Rasuulku (amar) idin (ku) siiyo qaata, oo wuxuu idinka ka reebo haddaba ka jooga, oo dhowra (xilka uu idin saaray) Allaah. Hubaal, Allaah wuu Daran yahay Ciqaabkiisu.

[^4]: Xukunka la xiriira maalka ay ka tagaan cadowga oo la helo dagaal la’aan waa ka duwan yahay kaa lagu xusay Suuradda Al-Anfaal, Aayadda 41aad.

[^5]: Qaraabdada Rasuulka waa kuwaa ka midka ah Banuu Haashim iyo Banuu Muddalib uu Nabigu s.c.w. ka xaaraanshay qaadashada sadaqada.

# 5134

(Waxaa saami ku leh) saboolka ka soo haajiray guryahooda iyo maalkooda iyagoo raadinaya Fadli xagga Ilaahay ah iyo raallinimo(diisa)[^6]. Oo u gargaaraya Allaah iyo Rasuulkiisa: kuwan weeye kuwa ah run badnayaasha.

[^6]: Ka hor inta ay muhaajiriintu dhex degin Ansaarta. Kuwaasoo saami laga siiyey qaniimadaa.

# 5135

Oo (sidoo kale waxaa saami ku leh) kuwii degaankoodaa ahaa daarta (Al-Madiina) oo (qaatay) Iimaanka ka hor (intaysan u soo hijroon walaalahood muhaajiriinta). Waxay jecel yihiin kuwa u soo haajiray xaggooda, oo kama helaan laabahooda wax u hangal taag ah wax ka mid ah waxa (muhaajiriinta) la siiyey, waxayse ka hormariyaan (oo uga dooraan) iyaga nafahooda, inkastaba iyagu faqri ha hayee. Oo mid kastoo laga dhowro bakhaylnimada naftiisa, kuwan weeye kuwa ah liibaanayaasha.

# 5136

Oo kuwaa yimaada gadaashood, waxay yidhaahdaan: Rabbigayow, Noo dambi dhaaf innaga iyo kuwaa walaalahayaga ah ee nooga horreeyey Iimaanka, oo ha u gelin quluubtayada wax naceyb ah kuwa (xaqa) rumeysan. Rabbigayow! Waxaad tahay Adigu Turid Badane, Naxariis Badan.

# 5137

Ma waadan arag kuwaa munaafiqiinta ah? waxay ku yidhaahdaan kuwaa walaalahood ah ee gaaloobay oo ka mid ah ehlu-Kitaabka: Haddii la idin saaro, innaguna (sidoo kale) hubaal waa idin la bixi, oo ma jirto cidna aan idiin maqli doonno weligeed, oo haddii la idinla dagaalo, hubaal waan idiin soo hiillin;. Oo Allaah baa ka Marag ah inay yihiin beenalayaal.

# 5138

Hubaal, haddii kuwan (Yuhuudda) la saaro, marnaba (munaafiqiinta) lama bixi doonaan, oo haddii lala daggaalamo, marnaba uma soo hiillin doonaan, oo haddii ay u soo hiilliyaan, waxay hubaal jeedin doonaan dhabarradooda, markaas looma gargaari doono (iyaga iyo Yuhuuddaaba).

# 5139

Idinka (Muslimiinta ah) hubaal cabsida ay idiinku hayaan (Yuhuudda iyo munaafiqiinta) laabahooda baa ka daran tay ugu hayaan Allaah. Sidaas waxaa ugu wacan waa qolo aan wax garad ahayn.

# 5140

Idiinlama diriri doonaan (Yuhuudda) qof ahaan, inay ku jiraan maahee magaalooyin dhufeysyo adag leh gudahood ama darbiyo gadaashood. Cadaawada dhexdooda ah baa daran. Waxaad moodeysaa inay yihiin kuwo wada jira, quluubtoodu se waa qaybsan yihiin, arrinkaasi waxaa ugu wacan waa qolo aan garaad lahayn.

# 5141

Sida kuwii iyaga wax yar ka horreeyey[^7] (Yuhuuddii reer Qaynuqaac). Waxay dhadhamiyeen cidhib xumadii arrinkooda, oo waxay leeyihiin cadaab xanuun badan.

[^7]: Waa Yahuuddii reer Banuu Qaynuqaac ee horay iyaguna looga raray Madiina.

# 5142

(Munaafiqiinta iyo gaaladaa xaalkoodu) waa sida Shaydaanka, ee ku yidhaahda aadmiga: Gaalow. Markase uu gaaloobo, yidhaahda: Anigu hubaal barii baan kaa ahay, anigu waxaan ka cabsadaa Allaah, Rabbiga uunanka.

# 5143

Sidaa awgeed cidhibta labaduba waa inay labduba ahaan Naarta gudaheed, iyagoo ku dhex waaraya.Waana sidaas abaal marinta gar ma qaatayaasha.

# 5144

Kuwiinaan idinku (Xaqa) rumeysanow! Dhowra (xilka uu idin saaray) Allaah, oo naf walbaa ha eegto waxa ay u hormarsatay berritoole, oo ka dhowrsada xumaha, hubaal, Allaah waa u xog ogaal waxa aad fashaan.

# 5145

Oo ha ahaannina sida kuwa hilmaamay Allaah, isna markaas uu hilmaansiiyey nafahooda (inay camal san u fashaan): kuwan weeye kuwa ah caasiyaasha.

# 5146

Ma sinna Ehlu-Naarka iyo Ehlu- Jannaha. Ehlu-Jannaha iyaga weeye kuwa ah liibaanayaasha.

# 5147

Haddii aan ku soo dejin laheyn Qur’aankan buur, waxaad hubaal arki lahayd buurtiyoo soo dhacaysa la dillaacaysa cabsida iyo ka heybeysiga Ilaahay darti. Oo waxaan u soo qaadannaa mataalladan dadka bal inay fekeraan.

# 5148

Waa Allaah, uusan jirin ilaah kale (oo xaq lagu caabudo) Isaga maahee, waa Ogsoonaha waxa aan muuqan iyo waxa muuqdaba. Waa Naxariistaha, Naxarisita Badan.

# 5149

Waa Allaah, uusan jirin Ilaah kale (oo Xaq ah) Isaga maahee, waa Boqorka, Daahirka[^8]; Nabadgeliyaha, Ammaan bixiyaha[^9], Kor ka Ilaashaha uunankiisa, Adkaadaha, Kabaha (jabka, sandulleeyaha qooqanayaasha), Kan iska leh Weynaan oo dhan, Xurmo oo idil waxaa iska leh oo Hufan Allaah wuu ka Sarreeya waxa ay dhig u yeelaan ee wax la wadaajiyaan.

[^8]: Ceeb aan lahayn iyo wax nuqsaan ah ee Kaamilka ah ama Ammaanlaha.

[^9]: Ama Bixiyaha Iimaanka ama nabdoonida.

# 5150

Waa Allaah, Abuuraha, uumaha wax waliba, sawiraha qaabsiiyaha ah. Isaga baa leh Magacyada aad u wanaagsan ee quruxda badan. Waxaa Xurmo weyneeya oo Hufa waxa ku sugan samooyinka iyo arlada, oo waa Adkaadaha, Xakiimka ah.

# 5151

Kuwiinnaan idinku (Xaqa) rumeysanow! Ha ka dhigannina cadowgeyga iyo cadowgiinnaba gacallo[^2], ma waxaad u muujinaysaan kalgaceyl xaggooda (gaalada), iyagoo dafira waxa idiin yimid oo Xaqa ah. u saaraya debedda Rasuulka iyo idinkaba inaad rumeyseen Allaah, Rabbigiin darteed? haddii aad soo baxdaan idinkoo u jihaadaya Jidkeyga oo dalbaya Raallinimadeyda, ma waxaad u muujinaysaan kalgaceyl xaggooda gaalada? Oo anigu waan Ogsoonahay waxa aad qarisaan iyo waxa aad muujisaanba; Oo mid kastoo idinka mid ah oo sidan fala, wuxuu dhab ahaan ka lumay Jidka Toosan (Islaamka).[^1]

[^1]: Al-Mumtaxinah: Suuradda imtixaamidda, hubsiinada, waxaa sidoo kale la yidhaahdaa Al-Mumtaxanah: Haweenka la imtixaanayey.

[^2]: Sokeeye iyo saaxiibbo.

# 5152

Haddii ay (cidla') idinka helaan (gaaladu), waxay idiin ahaan cadowyo, oo idin kula soo fidin gacmahooda iyo carrabyadoodaba xumaan, oo waxay aad u jecel yihiin inaad gaalowdaan.

# 5153

Qaraabadiinna waxba idiinma tari doonaan iyo waliba carruurtiiina Maalinta Qiyaamaha. Wuu idin kala xukumi (oo idiin kala saari gaalo iyo mu'miniin). Oo Allaah wuu Arkaa waxa aad fashaan.

# 5154

Dhab ahaan waxaa idiinku sugan ku dayasho wanaagsan Ibraahiim iyo kuwii la jiray[^3], markay ku yidhaahdeen dadkoodii: Waxaan innagu barii ka nahay idinka iyo wax kasta oo aad caabuddaan Allaah sokadi, idin diidnay, oo cadaawad iyo naceyb baa ahaaday dhexdeenna innaga iyo idinka abad ah jeer aad rumaysaan Allaah keliya - marka laga reebo qowlkii Ibraahiim ku yidhi aabbihi: Waxaan xaqiiq kuu baryayaa dambi dhaaf Alle[^4], umase lihi wax awood ah aan wax uun kaaga qabto Allaah horti. Rabbigayow! Adigaynu isku kaa halleynaa, oo Xaggaaga u soo laabannaa, oo waa Xaggaagaa noqodka dambe.

[^3]: Waxaa idiinku sugan tusaale fiican ee lagu daydo oo la raaco.

[^4]: Ma bannaana mu’miniinta inay u dambi dhaaf dalbaan gaalada hadday gaalnimo ku dhintaan. Eeg suuradda An-Nisaa Aayadda 48, iyo Suuradda At-Tawba Aayadaha 113-114.

# 5155

Rabbiyow! Ha nooga dhigin fidno gaalada, oo noo dambi dhaaf, Rabbigayow! Hubaal waa Adiga Adkaadaha, Xakiimka.

# 5156

Xaqiiq waxaa idiinku sugan iyaga ku dayasho wanaagsan uu raaco mid kastoo rajeeya Allaah oo (ku haya maanka) Maalinta Aakhiro. Oo mid kastoo (Xaqa) dhabarka (u) jeediya, haddaba hubaal Allaah waa Isku Filnaha Deeqtoon, la Ammaano.

# 5157

Waa intaasoo Allaah yeelo gacaltooyo dhexdiinna idinka iyo kuwa aad qabtaan inay yihiin cadowyadiinna ee ka midka ah (gaalada oo soo islaamaan). Oo Allaah wax walba wuu Karaa[^5]. Oo Allaah waa Dambi Dhaaf Badane, Naxariis Badan.

[^5]: Inuu hirgeliyo tani ama waxa uu doonoba.

# 5158

Allaah idinkama reebayo xagga kuwa aan idinkula diririn arrinka diinta oo aan idiinka soo saarin debedda guryihiinna inaad u sama fashaan oo ula dhaqantaan si caddaalad ah. hubaal Allaah waa jecel yahay kuwa u dhaqma sida caddaaladda ah eex la’aan.

# 5159

Allaah wuxuu uun idinka reebayaa xagga kuwa idinkula diriray diinta darteed oo idinka soo saaray guryihiinna, ama ku taageeray (kuwo kale) qaxintiinna inaad ka dhigataan gacallo. Oo mid kastoo ka dhigta kuwaasi gacallo, waa kuwaas kuwa ah gar ma qaatayaasha.

# 5160

Kuwiinnaan idinku (Xaqa) rumeysanow! Marka ay haween mu’minooyin ah idiin yimaadaan iyagoo haajiroooyin ah, markaa imtixaana; Allaah baa aad u ogsoon iimaankooda; markaa haddii aad ogaataan inay yihiin mu’minooyin dhab ah, ha u celinnana gaalada, uma aha (dumarkani) xalaal iyaga, oo uma aha (nimanka gaalada ah) xalaal iyaga oo siiya meherradooda. Oo ma jiro wax eed ah oo korkiinna ah inaad guursataan marka aad siisaan meherradooda, oo ha u haysannina haweenka gaalada (mushrikiinta) ah afooyin ahaan, oo weydiista (in la idiin soo celiyo) wixii aad bixiseen (Meher ahaan) oo iyaguna (gaalada) ha weydiistaan in dib loogu soo celiyo wixii ay bixiyeen (meher ahaan). Kaasu waa xukunka Ilaahay, Isaga baa idin kala xukumi. Oo Allaah waa wax kasta Ogsoone, Xakiim ah.

# 5161

Oo haddii ay wax ka mid ahi afooyinkiinna idinka aadaan xagga gaalada, markaas dowrkiinna yimaado (oo guul heshaan iyo qaniimo), siiya kuwii ay afooyinkoodu tageen (oo gaalada ka aadeen) wax le’eg oo u dhigma wixii ay bixiyeen (oo meher ah[^6]). Oo ka cabsada Allaah ee ah Kan aad rumaysan tihiin.

[^6]: Waxaa loola jeedaa qaniimada, inta aan loo qaybinin qaniimada shan meel, waxaa la siin meherkii ay bixiyeen raggaa dumarkooda ka aadeen xagga gaalada.

# 5162

Nabiyow! Marka ay dumar mu’minooyin ah kuu yimaadaan si ay kuula galaan ballan inaysan u shariiik yeeli doonin waxba la jirka Allaah, inaysan wax xadi doonin, oo zineysan doonin, oo aysan dili doonin carruurtooda, oo la iman doonin masabbid ay iyagu naf ahaantoodu ku been abuurteen gacmahooda iyo addimadooda[^7], oo kugu diidi doonin wixii wanaag ah aad amarto, markaa aqbal ballankooda, oo uga bari Allaah inuu u dambi dhaafo. Hubaal Allaah waa Dambi Dhaaf Badane, Naxariis badan.

[^7]: Waxaa loola jeedaa waxa ay ku falaan gacmahooda iyo lugahooda oo ah been abuur iyo massabidasho oo ah (inay wiil la soo korsaday ama zino ku dhashay loo nisbeeyo) haweenta ninkeeda.

# 5163

Kuwiinnaan idinku (Xaqa) rumeysanow! Ha ka dhigannina gacallo qolo (Yuhuud) qaba Cadho Ilaahay. Dhab ahaan waxay quus ka qabaan Aakhirada, sida ayba gaaladu (mushrikiinta) uga quus qabaan kuwaa ku jira qubuuraha.

# 5164

Waxaa xurmo weyneeya oo ceeb iyo nuqsaan tira Allaah waxa ku sugan samooyinka iyo waxa ku sugan arlada. Oo waa Isaga Adkaadaha sare, Xakiimka ah.[^1]

[^1]: As-Saf: Safafka.

# 5165

Kuwiinnaan idinku (Xaqa) rumeysanow! Maxaad u leedihiin wax aydaan faleyn?

# 5166

Waa wax uu Alle aad u neceb yahay inaad ku hadashaan wax aydaan faleyn.

# 5167

Hubaal Allaah wuxuu jecel yahay kuwa ku dirira Jidkiisa iyagoo safaf ah aad mooddo dhismo laysku dhajiyey.

# 5168

Oo waa tii Muuse ku yidhi tolkiisii: Tolkayow! Maxaad ii dhibtaan? Oo waad[^2] og tihiin dhab ahaan inaan ahay Rasuulkii Ilaahay xaggiinna loo soo diray? Markayse (Xaqa) ka weecdeen, Allaah wuxuu (Xaqa) ka weecshay quluubtooda. Oo Allaah ma hanuuniyo qoloda caasiyiinta ah.

[^2]: Sababta waxaa weeye waxay ka weecdeen Xaqa oo diideen hanuunka, markaasuu Allaah weecshay quluubtooda oo ay ka fogaadeen xaqa.

# 5169

Oo waa tii uu Ciise, wiilkii Maryam, yidhi: Ilmahii Israa’iilow! Waxaan anigu ahay Rasuulkii Ilaahay xaggiinna loo soo diray, xaqiijinaya Towraadda (la soo dejiyey) hortay, idiinkuna bishaaraynaya Rasuul imaan doona gadaashay oo magaciisu yahay Axmad[^3]. Markiise uu ula yimid Xuoojin cad cad, waxay yidhaahdeen: Kanu waa sixir iska cad.

[^3]: Axmad waa magac kale uu leeyahay Nabi Muxammad s.c.w.

# 5170

Oo yaa ka gef weyn mid ka been sheega Allaah halka isaga loogu yeedho Islaamka? Oo Allaah ma hanuuniyo dadka gar ma qaatayaasha ah.

# 5171

Waxay rabaan inay ku damiyaan Nuurka Ilaahay afafkooda. Allaah se waa taam yeeli Nuurkiisa haba nacabeystaan gaaladuye.

# 5172

Isaga Weeye (Alle) Kan la soo diray Rasuulkiisa hanuunka iyo diinta Xaqa ah, si uu uga sare mariyo diimaha (kale) oo dhan, haba necbeystaan mushrikiintuye.

# 5173

Kuwiinnaan idinku (Xaqa) rumeysanow! Ma idin tusaa ganac idinka badbaadineysa cadaab xanuun badan.

# 5174

(Waa) inaad rumeysaan Allaah, iyo Rasuulkiisa (Muxammad), oo u jihaaddaan Jidka Ilaahay idinkoo u huraya maalkiinna iyo nafahiinnaba, sidaas baa idiin khayr badan haddii aad og tihiiin.

# 5175

Wuxuu idiin dhaafi dambiyadiinna, oo sababi inaad gashaan Beero ay webiyo hoos qul-qulaan iyo guryo wanaagsan oo ku dhex yaal Beeraha negaya(ee Jannada), kaas baa ah Liibaanta Weyn.

# 5176

Iyo waliba mid kale (oo wanaagsan) aad jeceshihiin, gargaar xagga Ilaahay ah iyo guul aad u dhow. Oo sii war san ay ku farxaan mu’miniinta.

# 5177

Kuwiinnaan idinku (Xaqa) rumeysanow! Ahaada kuwo u gargaara (diinta ) Ilaahay, sidii uu ku yidhiba Ciise, ina Maryam, xertiisii Waa kuwee kuwa iigu gargaaraya (arrinka) Ilaahay? Xertii waxay yidhaahdeen: Innagaa ah u gargaarayaasha (arrinka) Ilaahay, Markaas bay qayb ka mid ah ilmahii Israa’iil rumeeyeen, oo qayb kale gaaloobeen. Markaas Waxaan taageernay kuwii (xaqa) rumeeyey ( oo ka adkaadeen) cadowgoodii, oo waxay noqdeen kuwa gacan sarreeya.

# 5178

Waxa ku sugan samooyinka iyo waxa ku sugan arlada baa Xurma weyneeya oo Hufa Allaah, Boqorka, Daahirka, Adkaadaha, Xakiimka ah.[^1]

[^1]: Al-Jumcah: Maalinta Jumcaha

# 5179

Isaga weeye (Alle) Kan ka soo saaray ummiyiinta[^2] dega (Makkah) dhexdood, Rasuul ka mid ah, kaasoo u akhriyaya Aayadahiisa, oo daahiriniya, oo baraya Kitaabka iyo Xikmadda, inkastoo horay u ahaayeen kuwo dhab ahaan ku sugan habow caddaan ah.

[^2]: Ummiyiinta waxaa loola jeedaa Carabta oo ahaa kuwo aan waxna akhriyin, waxna qorin.

# 5180

Iyo kuwo kale oo ka mid noqon doona (qaaruumo iyo qolooyin kale) kuwaasoo aan weli ku soo biirin. Oo Isagu (Alle) waa Aadkaadaha, Xakiimka ah .

# 5181

Kaasi waa Fadli Ilaahay, ee uu siiyo ciddii uu doono. Oo Allaah waa Kan iska leh Fadliga weyn.

# 5182

Mataalka kuwaa lagu aaminay oo la saaray (xilka) Towraadda, markaas aan ku camal falin oo gabay qaadista (xilkaa)[^3], waa sida dameer sida kutub[^4] culus (aanse waxba ka fahmin). Xumaa tusaalaha qoloda beeniya Aayadaha Ilaahay. Oo Allaah ma hanuuniyo qoloda gar ma qaatayaasha ah.

[^3]: Waa dayacay xilkooda ka saarnaa inay dhaqan geliyaan waxa ku soo arooray oo amarro ah Kitaabkooda oo ka joogaan waxa laga reebay.

[^4]: Ha yeeshee aan ka faa’idin waxa ku yaal oo xikmad iyo khayr ah.

# 5183

Dheh: Idinka heysta Yuhuudiyaddow! Haddii aad mooddaan inaad tihiin awliyo Alle[^5], dadka kale ka sokow, haddaba rajeeya dhimasho haddii aad run sheegeysaan.

[^5]: Awliyo Alle waxaa loola jeedaa kuwo rumeysan Allaah oo iska jira shirkiga iyo macaasida, awliyo Ilaahay waa gacallo, iyo xulufo Ilaahay.

# 5184

Oo marnaba ma rajeyn doonaan (dhimasho) waxa ay gacmahoodu horay u geysteen darteed (oo dembiyo ah), oo Allaah waa Ogsoon yahay gar ma qaatayaasha.

# 5185

Waxaad ku dhahdaa: (Ma xagga) dhimashada aad ka carartaan, (arrin)kaasi hubaal waad la kulmi doontaan, markaas baa dib la idiinku soo celin xagga (Alle) Ogsoonaha waxa aan muuqan iyo waxa muuqdaba, oo Wuxuu idiin sheegi waxaad camal fali jirteen.

# 5186

Kuwiinnaan idinku (Xaqa) rumeysanow! Marka la isugu yeero salaadda maalinta Jimcaha, u degedga Xusidda Ilaahay oo ka taga ganacsiga, sidaas baa idiin khayr badan, haddii aad ogtihiin.

# 5187

Markase ay dhammaato salaadda, ku kala faafa arlada, oo wax ka dalba Deeqda Ilaahay (taga qaraabo salaan, booqda qof buka, fasha camallo san), oo xusa Ilaahay in badan aad liibaantaane.

# 5188

Oo marka ay arkaan wax ganac ah ama madaddaalo waxay u kala yaacaan xaggeeda, oo kaa tagaan adigoo taagan. Dheh: Waxa Allaah uu heysto baa ka khayr badan madaddaallo oo (ka khayr badan) ganac kasta. Oo Allaah waa Kan u wanaagsan inta wax irsaaqda.

# 5189

Marka ay munaafiqiintu kuu yimaadaan waxay yidhaahdaan: Waxaanu markhaati ka nahay inaad tahay dhab ahaan Rasuulka Ilaahay[^2]. oo Allaah waa Ogsoon yahay inaad tahay dhab ahaan Rasuulkiisa, oo Allaah wuxuu markhaati ka yahay inay munaafiqiintu yihiin beenaalayaal.[^1]

[^1]: Al-Munaafiquun: Munaafiqiinta (labo wejiilayaasha godadka badan).

[^2]: Waxay ugu dhaarteen si ay u dhowrsadaan maalkooda iyo nafahooda oo loo nabad geliyo maadaama ay daahirka muslimiiin yihiin.

# 5190

Waxay ka dhigtaan dhaarahooda gaashaan. Oo sidaas uga weeciyaan (dadka) jidka Ilaahay. hubaal xumaan waa waxa ay falaan.

# 5191

(Arrin)kaasi waxaa ugu wacan inta rumeeyaan (af ahaan), bay haddana (hoosta) ka gaaloobaan, markaas baa dabool la saaraa quluubtooda, sidaas awgeed wax ma fahmaan.

# 5192

Oo marka aad aragto iyaga, muuqaalka jirarkooda waa ku cajab gelin; oo haddii ay hadlaan, waxaad dhageysan hadalkooda, waxaad mooddaa dogobyo la tiirtiiriyey[^3] oo dhar la huwshay. Waxay moodaan dhawaaq walba in iyaga loogu dan leeyahay. Waa iyaga cadowga, ee ka digtoonow. Allaha baabbi’iyee! Xaggee looga iilay (Xaqa)?

[^3]: "Sida inay yihiin dogoybo la tiirtiiriyey” waxaa loola jeedaa waxay leeyihiin jirar leh cuquul iyo qalbiyo maran, inkastoo jirkoodu qurxoon yahay oo ay cod kar yihiin hadalka heli og.

# 5193

Oo marka lagu yidhaahdo: Kaalaya, ha idiin dambi dhaaf dalbee Rasuulka Ilaahay waxay dib u jeediyaan madaxyadooda, oo arkeysaa iyagoo sii jeesanaya iyagoo isla weyn.

# 5194

Waa isugu mid iyaga haddii aad u dambi dhaaf dalabto iyo haddii aadan u dambi dhaaf dalbin. Marnaba Allaah uma dambi dhaafi doono. hubaal, Allaah ma hanuuniyo qoloda caasiyaasha ah (ee madaxa adag).

# 5195

Iyaga weeye kuwa yidhaahda: Wax ha ku bixinnana kuwa la jira Rasuulka Ilaahay, jeer ay ka kala yaacaan; Oo Allaah baa iska leh khasnadaha samooyinka iyo arlada, laakiinse munaafiqiintu ma fahansana.

# 5196

Waxay yidhaahdaan: Haddii aan u laabanno Madiina, kan gobta ahi (waxay ula jeedaan Cabdullaah bin abii Salool, madaxii munaafiqiinta) wuxuu hubaal ka saari halkaa kan gunta ahi (waxay ula jeedaan Nabi Muxammad, Rasuulul Laah). Allaah baa se iska leh Sharaf iyo Cizoo dhan (sidaa awgeed waxay u ahaan cizo) Rasuulkiisa, iyo mu’miniinta, laakiinse munaafiqiintu ma ogsoona.

# 5197

Kuwiinnaan idinku (Xaqa) rumeysanow! Yeysan maalkiinnu iyo carruurtiinnu idinka shuqlin Xusidda Ilaahay (salaadda). Oo mid kastoo falaa sidaas, kuwaa weeye khasaaro qabayaasha.

# 5198

Oo bixiya wax ka mid ah waxa aanu idin siinnay, inta aysan geeridu u iman midkiin oo markaas odhan: Rabbiyow! Maxaad dib iigu dhigi weydey in yaroo muddo dhow ah, markaa waxaan la baxayaa sadaqo oo ka mid ahaanayaa dadka wanaagga fala.

# 5199

Oo Allaah dib uma dhigo naf marka ajasheed la gaaro. Oo Allaah waa u Xog Ogaal waxa aad fashaan.

# 5200

Waxa jira samooyinka iyo waxa jira arlada baa Xurma weyneeya oo Hufa Allaah. Isaga baa leh Boqortooyada, oo Isaga baa leh Ammaan idilkeed iyo Mahadba, oo wax walba Kara.[^1]

[^1]: Waxaa loola jeedaa in lagaaga hormaray oo lagaa qaatay wax aad u qiimo badan. Waa gaalada marka ay guuldarreystaan, oo mu’miniintu liibaanaan.

# 5201

Isaga weeye (Alle) Kan idin abuuray, mise mid idinka mid ah waa gaal, oo mid kale oo idinka mid ah waa m’umin. Oo Allaah wuu Arkaa waxa aad fashaan.

# 5202

Wuxuu ku abuuray samooyinka iyo arlada Xaq, oo wuu idin suureeyey oo ka dhigay wax wanaagsan suuradahiinna, oo waa Xaggiisa Noqodka Dambe.

# 5203

Wuxuu Ogsoon yahay waxa jira samooyinka iyo arlada, oo Wuxuu Ogsoon yahay waxa aad qarisaan iyo waxa aad muujisaanba. Oo Allaah waa Ogsoonaha waxa ku jira laabaha (dadka).

# 5204

Ma wuusan idin soo gaarin warka kuwii xaqa diiday awal hore, markaas bay waxay dhadhamiyeen cidhib xumadii arrinkooda, oo waxay leeyihiin cadaab xanuun badan?

# 5205

(Arrin)kaasi waxaa ugu wacan waxay ula yimaadeen Rusushoodii xujooyin cad, waxayse yidhaahdeen: Ma qof aadmi ah baa na hanuuninaya? markaasay gaaloobeen, oo ka jeesadeen (Xaqa), oo Allaah uma baahna (cidna) oo Allaah waa Isku Filan Deeqtoon, la Ammaano.

# 5206

Kuwa Xaqa diida waxay moodaan inaan marnaba laga soo bixin doonin (iilka). Dheh: Haayoo! waa igu Rabbigaye, xaqiiq waa la idin soo bixin, markaas waxaa la idiin sheegi waxaad fasheen,oo (arrin)kaasi Allaah waa u fududdahay.

# 5207

Ee rumeeya Allaah iyo Rasuulkiisa (Nabi Muxammad) iyo Nuurka (Qur’aanka) aan soo dejinnay. Oo Allaah waa ka war hayaa waxa aad fashaan.

# 5208

Maalinta uu idiin soo kulmin idinkoo dhan Maalinta Kulanka[^2], taasu waa maalinta qof khayr helo ama ku dhacdo khasaaro weyn. Oo mid kastoo rumeeya Allaah oo sama fala, Wuxuu ka tiri dambiyadiisa, oo gelin Beero ay hoostoodu webiyo qulqulaan ay ku dhex waarayaan weligood, taasi waa Liibaanta Weyn.

[^2]: At-Taqaabun waa magac kale oo loo yaqaan Maalinta Qiyaamaha.

# 5209

Oo (ma xagga) kuwa Xaqa diida oo beeniya Aayadahayaga kuwaasu waa ehlu-Naar, iyagoo ku dhex waaraya weligood. Iyadaana u xun aayotiin ahaan.

# 5210

Ma jirto wax masiibo ah oo dhaca ilaa waxay ku dhacdaa Idanka Ilaahay. Oo mid kastoo rumeeya Allaah, wuxuu hanuuniyaa qalbigiisa ( oo xasila) oo Allaah wax waliba waa uu Ogsoon yahay.

# 5211

Oo adeeca Allaah, oo adeeca Rasuulka, haddiise aad dib u jeesataan, waxaa saaran Rasuulkayaga oo keliya Gaarsiin Cad.

# 5212

Allaah! Ma jiro Ilaah (Xaq lagu caabudo) aan Isaga ahayn, oo Allaah (oo keliya) ha isku halleeyaan mu’miiniintu.

# 5213

Kuwiinnaan idinku (Xaqa) rumeysanow! Dhab ahaan, waxaa ka mid ah afooyinkiinna iyo carruurtiinna kuwo cadow idiin ah, ee ka digtoonaada! Haddiise aad iska cafidaan ( gefafka ay idinka galaan) oo saamaxdaan (adduunyo wixii la xidhiidha), oo u ceeb asturtaan, haddaba hubaal, Allaah waa Dambi Dhaaf Badane, Naxariis Badan.

# 5214

Maalkiinna iyo carrurtiinna waa oo keliya imtixaan[^3], Oo Allaah agtiisa waxaa ah abaalgud aad u Weyn (Janno).

[^3]: Waxay ku noqon karaan ilmuhu fidmo iyagoo ku xambaara waalidiinta inay falaan waxyaalaha la reebay ee xaaraanta ah .

# 5215

Ee Dhowra (xilka uu idin saaray) Allaah intii karaankiinna ah[^4]; oo maqla, oo adeeca, oo la baxa sadaqo, idinka naf ahaantiinnay idiin roon tahay. Oo mid kastoo laga badbaadiyo bakheylnimada naftiisa, kuwaasi weeye kuwa ah guuleystayaasha.

[^4]: Nabigu s.c.w. wuxuu yidhi: “Markaan wax idin amro la imaada waxa aad kartaan, markaanse wax idinka reebo ka reebtoonaada oo ka fogaada”.

# 5216

Haddii aad amaahisaan Alle amaah wanaagsan (waa bixisaan sadaqo Ilaahay darti ama deymisaan walaal Muslim ah deyn aan kor saar lahayn), Waa uu idiin labo laabayaa, oo idiin dambi dhaafi. Oo Allaah waa labolaabe ajarrada, Dul qaad Badan.

# 5217

Waa Ogsoonaha waxa aan muuqan iyo waxa muuqdaba, Adkaadaha, Xakiimka ah.

# 5218

Nabiyow! Marka aad furaysaan haween, fura[^2] iyagoo markaas ku jira waqtiga loo qabtay furitaanka (waa iyagoo daahir ah oo dhiigga caadada ka meyrtay, oo aydaanna u tegin), oo u tiriya (si dhan) maalmaha ciddada (muddada ay sugayaan furitaanka kaddib[^3]), oo dhowra (xilka uu idin saaray) Allaah, ee Rabbigiin ah, ha uga saarina debedda guryahooda, oo yeysan iyaguna bixin (intay ciddada ku jiraan ee la soo ceshan karo), inay la yimaadaan maahee xumaan iska cad. kuwaas waa soohdimaha uu dhigay Allaah. Oo mid kastoo ka tillaaba soohdimaha uu dhigay Allaah, wuxuu u gefey oo ku gardarroday naftiisa. Adigu (midka furayow afadiisa) ma ogid waxaa laga yaabaa inuu Allaah dib ka keeno xaal cusub[^4].[^1]

[^1]: Ad-Dalaaq: Furriinka.

[^2]: Haweeni waxaa bannaan in la furo markuu dhammaado dhiigga caadadeeda oo ka daahir noqoto, ka hor inta aan loo galmoon ama iyadoo uur leh.

[^3]: Waa inaan lagu dirqin inay baxaan ama is madax furtaan.

[^4]: Sida inay ka xumaadaan waxa ka dhex dhacay ama uu jaceyl hor leh uu galo ninka iyo xaaskiisa.

# 5219

Haddaba markay ku dhowaadaan (dhammaadka) muddadooda la qabtay[^5], dib ugu soo ceshada si wanaagsan oo gar ah ama u kala taga si wanaagsan oo gar ah. Oo u gashada markhaati (kolka aad rabtaan inaad soo ceshataan, ama aad furtaan) labo caddaalad leh oo idinka mid ah (muslimiin ah) oo u toosiya maragga Ilaahay darti. (Arrin)kaasi waa waano la siiyey mid kastoo rumeysan Allaah iyo Maalinta dambeysa (Aakhiro). Oo mid kastoo dhowra (xilka uu saaray) Allaah Wuxuu u yeeli jid uu kaga baxo (dhibaato kasta).

[^5]: Inta ay ciddada ku jiraan, waa xaasaska la furay furriin la soo ceshan karo.

# 5220

O ka siin risiq xagga (ilo) uusan fileyn. Oo mid kastoo talo saarta Allaah, waa ku filan yahay. Hubaal, Allaah wuu fulaa muraadkiisa. Allaah Wuxuu u yeelay wax waliba qaddar iyo waqti go'an.

# 5221

Oo (ma xagga) kuwaa ka mid ah haweenkiinna ee ka quustay xaylka, haddii aad ka shakidaan (xaylkooda), muddadoo- da loo qabtay waa seddex bilood, iyo kuwa (sidoo kale)aan weli helin dhiigga caadada, Oo (ma xagga) kuwa uurka leh (haddii ay yihiin kuwa la furay ama nimankooda ka dhinteen ciddadooda waa intay ka dhigaan (culeysyadooda oo ka dhalaan[^6]). Oo mid kastoo dhowra (xilka uu saaray) Allaah wuxuu uga dhigi arrinkiisa wax aad u fudud

[^6]: Xukunkan waxaa sidoo kale soo galaya marka uu ninka dhinto, haweenta uu ninkeeda dhinto iyadoo uur leh, ciddadeeda waa inta ay ka dhasho.

# 5222

Kaasi waa Amarka Ilaahay uu idiin soo dejiyey, oo mid kastoo dhowra (xilka uu saaray) Allaah wuxuu ka tiri doonaa xumaatooyinkiisa, oo siin ajar aad u weyn.

# 5223

Dejiya iyaga (haweenka aad furteen) meesha aad deggan tihiin, hadba sida karaankiinnu yahay, oo ha dhibina si aad u gelisaan cidhiidhi (dhanka degaanka iyo masruufka si ay isu madax furtaan). Oo haddii ay leeyihiin uur, masruufa intay ka dhigaan culeyskooda. markaas haddii ay idiin nuujiyaan (ilmaha), siiya gunnadooda, oo is fara dhexdiinna sama falka, oo haddii aad is khilaaftaan markaa mid kale ayaa u nuujin [^7].

[^7]: Eeg sharaxa hoose ee Suuradda 2: Aayadda 233.

# 5224

Kan hodanka ahi wax ha ka bixiyo hodantinnimadiisa, oo mid kastoo ilaha ay wax ka soo galaan cidhiidhi yihiin, ha bixiyo wax ka mid ah waxa uu Allaah siiyey. Allaah ma saaro nafna culeys aan ahayn qaddar waxa uu siiyey ah. Allaah wuxuu keeni faraj iyo fudayd dhibaatada kaddib.

# 5225

Oo maxay badan tahay magaalo ku caasiday Amarka Rabbigeed iyo Rusu- shiisa, markaas aan ugu yeernay xisaab daran, oo aan ku cadaabnay cadaab adag.

# 5226

Markaas dhadhamisay cidhib xumadii arrinkeeda, oo cidhibteeda ku dambeysey khasaaro.

# 5227

Allaah wuxuu u diyaariyey kuwaa cadaab daran. Ee dhwora (xilka uu idin saaray) Allaah wax garadkow (Xaqa) rumeysan. Wuxuu Allaah dhab ahaan idiin soo dejiyey Waano.

# 5228

Rasuul idiin akhriya Aayadaha Ilaahay ee cad, si uu ugaga saaro kuwa (Xaqa) rumeysan oo samaha fala mugdiyada xagga Nuurka; Oo mid kastoo rumeeya Allaah oo sama fala, Wuxuu galin Beero ay hoostoodu webiyo qul-qulaan iyagoo ku dhex waaraya waligood. Allaah Wuxuu dhab ahaan siiyey Risiq wanaagsan.

# 5229

Allaah waa Kan Isagu abuuray toddoba samood, oo arlada intaa oo kale ( ka abuuray[^8]). Amarka wuxuu ahaan mid soo dega dhexdooda, si aad u ogaataan inuu Allaah wax walba Karo, iyo in Allaah dhab ahaan ku koobo wax walba ogaal.

[^8]: Macnaha waa tiro la mid ah: toddobo arlo. Nabigu s.c.w. wuxuu yidhi: Qofkii dulmiyaa oo ku qaata xaq darro taako dhul ah, waxaa qoorta loo suraa Maalinta Qiyaamaha toddobo dhul”.

# 5230

Nabiyow! Maxaad uga xarrimeysaa (Naftaada) waxaa uu Allaah kuu xalaaaleeyey si aad u raalli geliso xaasaskaaga? Oo Allaah waa Dambi Dhaaf Badane, Naxariis badan.[^1]

[^1]: At-Taxriim: Iska xaaraantinimeyn.

# 5231

Allaah wuxuu horeyba idiinku jideeyey dhaar furyo[^2]. Oo Allaah waa gargaarahiin, Oo waa Isaga wax walba Ogsoonaha, Xakiimka ah.

[^2]: Inaad sameysaan kafaara gud:. Xagga kafaara gudka la bixinayo: akhri Suuradda 5: Aayadda 89

# 5232

Oo waa tii uu Nabigu ku qarsaday war sir ah mid ka mid ah xaasaskiisa (Xafsah a.k.r), markase ay u sheegaty (mid kale, Caa'ishah a.k.r) warkaa, oo Allaah ka yeelay (Nabiga) inuu ogaado arrinkaa, wuxuu xusay qaar ka mid ah waxay sheegtay oo iska daayey qaar. Markuu u sheegay arrinkaa, waxay tidhi: Yaa kuu sheegay arrinkani? Wuxuu yidhi: Waxaa ii sheegay Wax walba Ogsoonaha, Xog Ogaalka ah (Allaah).

# 5233

Haddii aad labadiinnu (Xafsah iyo Caa'ishah) Allaah u toobad keenaysaan, haddaba dhabtii qalbiyadiinnu way iisheen; haddiise aad isu kaalmeysataan isaga lidkiis, haddaba hubaal, Allaah baa ah Gargaarahiis iyo Jabriil iyo mu’miniinta wanaagsan - oo malaa’igta (kale) baa intaas kaddib garab u ah.

# 5234

Waa intaasoo, Rabbigi, haddii uu (Nabigu) idin furo, siin doono beddelkiin afooyin idinka khayr badan, muslimooyin ah, mu’minooyin, daacad, soo noqosho badan, caabidooyin, soomanooyin[^3], leh garoobbo iyo bikrooyinba.

[^3]: Saa’ixaat waxaa lagu fasiray soomanooyin. Waxaa sidoo kale lagu fasiray kuwa u socda khayrka iyo fidinta diinta Ilaahay (Islaamka).

# 5235

Mu’miniintoy! Ka dhowra nafahiinna iyo eheladdiinaba Naar shidaalkeedu yahay dad iyo dhagaxaan, oo ay u xilsaaran yihiin malaa’ig adag oo daran, kuma ay caasiyaan Allaah wuxuu ku amraba, oo waxay falaan wixii la amro.

# 5236

Gaalooy! Ha cudur daarannina Maanta. Waxaa la idinku abaal marin uun wax waafaqsan waxaad fasheen.

# 5237

Mu’miniintoy! U toobad keena Allaah oo u noqda noqosho daacad ah, Waa intaasoo Rabbigiin idinka tirtiro xumaatooyinkiinna, oo sababo inaad gashaan Beero ay hoostoodu webiyo qul-qulaan, Maalinta uusan Allaah hoojineyn Nabiga iyo kuwa (Xaqa) la rumeeyey, Nuurkoodu wuxuu socon hortooda, iyo xagga gacmahooda midig, waxay odhan: Rabbiyow! Noo dhammeystir Nuurkayaga oo noo ceeb astur. hubaal, Adigu wax walba waad Kartaa.

# 5238

Nabiyow! Aad ula halgan gaalada (nabad diidka ah) iyo munaafiqiinta oo ku adkow, oo hoygoodu waa Naar - iyadaana u xun meel la ahaado.

# 5239

Allaah wuxuu tusaale ugu soo qaataa kuwa gaalada ahi, xaaskii Nuux iyo xaaskii Luud; waxay labaduba hoos joogeen labo addoon oo ka mid ah addoomahayaga wanaagsan, waxayse u dhaqmeen si khiyaano ah xaggooda[^4], marka waxba iyagu ugama ay tarin (xaasaskoodii) xagga Ilaahay. Oo waxaa la yidhi: La gala labadiinnuba Naarta kuwa gala.

[^4]: Xagga arrimaha diinta ee ma aha gogosha, iwm.

# 5240

Oo Allaah wuxuu ugu soo qaataa tusaale kuwa (Xaqa) rumeysan, xaaskii Fircoon; waa tii ay tidhi: Rabbiyow! Iiga dhis guri agtaada jannad gudaheeda, oo iga samata bixi Fircoon iyo camal xumadiisa, oo iga samata bixi qoloda gar diidka ah.

# 5241

Iyo Maryam, gabadhii Cimraan, taasoo xafidday farjigeeda (jirkeeda); Oo waxaan ka afuufnay (jeebka cambuurkeeda) uu ka afuufay malag (Jabriil) oo waxay rumeysay Kelmedihii Rabbigeed iyo Kutubtiisaba, oo waxay ka mid aheyd kuwa daacadda ah.

# 5242

Waxaa khayr iyo barako badan Kan (Allaah) ay Gacantiisu ku jirto Boqortooyada oo dhan, oo wax walbana Kara.[^1]

[^1]: Al-Mulk: Xukunka, Boqortooyada, Hanashada, Lahaanshada, iwm

# 5243

Kan abuuray geeri iyo nolol, si uu idiin imtixaano bal kiinna camal wanaagsan. Oo waa Isaga (Alle) Adkaadaha sare, Dambi Dhaafka Badan.

# 5244

Kan abuuray toddobada samooyin oo midba midka kale ka korreeyo, ku arki meysid wax isdhaafsanaan ah abuurka (Ilaahay) Raxmaanka. Ee ku celi araggee: Miyaad ku arki kartaa wax nidaam darro ah.

# 5245

Misna ku celi aragga mar kale iyo mar kale, araggaagu adiga buu kugu soo laabanayaa isagoo dulleysan oo daallan.

# 5246

Oo xaqiiq Waxaan ku qurxinnay samadan soke nalal, oo Waxaan ka dhignay gantaallo lagu gano shayaadiinta[^2], oo waxaanu u diyaarinnay cadaab Naar hureysa.

[^2]: Xiddigahaa waa qurux iyo ilaalo.

# 5247

Oo waxay leeyihiin kuwa ku gaalooba Rabbigood oo ka abaal dhaca cadaab Naar jahannamo, oo u xun aayotiin iyo meel la ahaado.

# 5248

Marka lagu tuuro gudaheeda, waxay ka maqli cartan daran, iyadoo karaysa.

# 5249

Waxay ku sigan inay la qaraxdo cadho. Mar kastoo guuto lagu tuuro, wuxuu waardiyaheeda su’aali: Ma wuusan idiin imaan dige (Rasuul Alle)?

# 5250

Waxay odhan: Haayoo xaqiiq waa noo yimid dige, waanse beeninnay oo nidhi: Allaah ma soo dejin wax (waxyi ah), waxaad uun idinku ku sugan tihiin habow aad u weyn.

# 5251

Oo waxay odhan: Haddii aan wax maqli laheyn ama fekeri laheyn, kama aanu mid ahaaneyn ehlu Naarka.

# 5252

Marka waxay qiran dambigooda, ee ha fogaadaan[^3] qolada Naarta Hureysa.

[^3]: Iyagoo laga fogeeyey wax khayr ah oo dhan ama wax Naxariis Ilaahay ah.

# 5253

(Ma xagga) kuwa ka baqa Rabbigood sir (iyo saaqba) waxay hubaal leeyihiin Dambi Dhaaf iyo Ajar aad u Weyn (Janno).

# 5254

Oo qariya hadalkiinna ama muujiya, hubaal, Waa Ogsoon yahay waxa ku jira laabaha (dadka).

# 5255

Sow ma uu yaqaanno Kan abuuray[^4]? Oo waa Isaga (Alle) Roonaan Badanaha Ogsoon xitaa waxyaalaha aad u yar yar, ka War Haya (wax walba).

[^4]: Tafsiirka kale waxaa weeye: miyuusan Alle ogeyn xaalka kuwa uu abuuray?

# 5256

Isaga (Allaah) Weeye Kan idiinka dhigay dhulka hayin, ee ku socda aagaggiisa waasica ah, oo wax ka cuna risiqiisa, oo Xaggiisa bay ahaan u soo Bixiddu.

# 5257

Ma waxaad ka aamin tihiin in Kan (Alle) ka kor ah cirka idinla gooyo arlada, mise eeg, oo markaas idin la dhaqdhaqaaqdo[^5].

[^5]: Sida dhul gariirka.

# 5258

Mise ma waxaad aamin ka tihiin in Kan (Alle) ka kor ah cirka, uu idiin soo diro dabeyl kulul oo habaas wadata? Marka waad ogaan sidee aheyd Digniinteydu?

# 5259

Oo xaqiiq kuwii ka horreeyey baa beeniyey (Xaqa),ee sidee aheyd inkaarteydu?

# 5260

Mawaysan arkayn shimbiraha korkooda ah ee fidinaya (baalashooda) oo isku soo laabaya? Ma jiraan wax haya iyaga aan aheyn Raxmaanka (Allaah). hubaal, wax walba waa uu Arkaa.

# 5261

Ama waa kee kan idiin noqon kara ciidan idiin soo gargaara Raxmaanka (Allaah) sokadi? Gaaladu kuma sugna waxaan aheyn hodnaan.

# 5262

Ama waa kee kaa idin siin risiq haddii uu Isagu (Alle) ceshado Risiqiisa? Bal, waxay ku adkeystaan kibir iyo didmo.

# 5263

Ma mid ku socda isagoo foorara wejigiisa baa hanuunsan, mise mid ugu socda si quman Jid Toosan (Islaamka)?

# 5264

Dheh: Isaga weeye (Alle) Kan idin uumay, oo idiin yeelay dhegaha iyo indhaha iyo laabaha.Yaraa inta aad mahad naqdaan.

# 5265

Dheh: Isaga weeye (Alle) Kan idinku fidshay dhulka, oo Xaggiisa baa la idiin soo kulmin.

# 5266

Oo waxay yidhaahdaan: Goorma baa gooddigani la fulin haddii aad run sheegi?

# 5267

Dheh: Allaah baa Ogsoon (waqtiga ay ku beegan tahay) oo anigu waxaan ahay uun dige iska cad.

# 5268

Markayse arkaan isagoo (cadaabka Ilaahay) ku soo dhow, wejiyada kuwa Xaqa diida waxay ahaan kuwo ka xun, oo waxaa lagu odhan: Waa kan waxaad u yeedhan jirteen (in la idiin soo dedejiyo).

# 5269

Dheh: Ma u fiirsateen haddii Allaah i halligo aniga iyo inta ila jirta, amaba noo naxariisto, bal yaa ka badbaaadin gaalada cadaab aad u xanuun badan?

# 5270

Dheh: Isagu waa Raxmaanka (Allaah), waanu rumeysannahay, oo Isaga baan isku halleynaa. Marka waad ogaan doontaan waa kee kan ku sugan habow caddaan ah.

# 5271

Dheh: Ma u fiirsateen haddii ay biyihiin- nu dhulka ku guraan oo hoos ugu sii fogaa- daan, waa kee kan idiin keeni biyo socda?.

# 5272

Nuun[^2].
Waxaan (waa Alle'e) ku dhaartay Qalinka iyo waxa ay (malaa’igtu) qoraan.[^1]

[^1]: Al-Qalam: Qalinka, waxaa sidoo kale Suuraddan loo yaqaan Nuun.

[^2]: Eeg sharaxa hoose ee Suuradda 2: Aayadda 1.

# 5273

Waa igu Nicmadda Rabbigaaye, ma ahid (Muxammadow) nin uu jin ku jiro.

# 5274

Oo hubaal waxaad leedahay ajar aan weligii go'eyn.

# 5275

Oo hubaal waxaad u dhaqantaa si dabeecad aad u sarreysa ah.

# 5276

Marka waad arki, iyaguna (sidoo kale) way arki doonaan,

# 5277

Kiinna idinka mid ah ee jin hayo.

# 5278

Hubaal, Rabbigaa baa aad u Ogsoon, kan ka dhuma Jidkiisa (toosan), oo Isaga baa aad u Ogsoon kuwa hanuunsan.

# 5279

Ee ha adeecin xaq beeniyayaasha (nabad diidka ah).

# 5280

Waxay jecel yihiin inaad u soo dabacdo, si ay iyaguna (sidoo kale) u soo dabcaan.

# 5281

Oo ha adeecin mid kastoo dhaar badan oo qiimo laheyn .

# 5282

Xamasho badan, u socod badan dira diro (nabiibiye ah).

# 5283

Khayr diid ah, xad-gudbe, dambi badan.

# 5284

macangag madax adag - intaasoo dhan ka sokow mid liita ah (aan nasab ahayn).

# 5285

Haba lahaadee maal iyo wiilal.

# 5286

Marka Aayadahayaga loo akhriyo, yidhaahda: waa sheekooyinkii kuwii hore.

# 5287

Waxaanu ka calaameyn doonnaa san-qaroorka dushiis.

# 5288

Hubaal Waxaan u imtixaannay sidii aanu u imtixaannay qoladii iska lahaa beerta, waa tii ay ku dhaarteen inay hubaal goosanayaan midhaha aroorta horeba.

# 5289

Oo ma dooneyn inay dhinac ugu saaraan qayb (saboolka).

# 5290

Markaasaa waxaa uga yimid amar (dab) xagga Rabbigaa habeennimadiiba (oo gubatay) intii ay hurdeen.

# 5291

Markaasay waxay noqotay sida xaabo madoobaatay oo la shafay.

# 5292

Halka iyagii ay isu dhawaaqeen subaxnimadiiba,

# 5293

iyagoo leh: Ku kallaha beertiinna haddii aad goosanaysaan midhaha.

# 5294

Markaas bay tageen iyagoo ku wada tashaday si qarsoodi ah,

# 5295

Waa inuusan qof miskiin ah idiin soo gelin maanta (oo waxna siin).

# 5296

Oo waxay kallaheen subaxii horeba, iyagoo go’aansan inay ka celiyaan.

# 5297

Markayse arkeen iyadii, waxay yidhaahdeen: xaqiiq waanu soo dhunnay.

# 5298

Bal, waxaa nalaga yeelay inay nagu dhacdo qatooyo.

# 5299

Koodii u wanaagsanaa baa yidhi: Miyaan idinku odhan: Maxaad u hufi weydeen (Allaah) oo u xurmeyn weydeen?

# 5300

Waxay yidhaahdeen: Xurmo oo idil waxaa iska leh oo hufan Rabbigeen. xaqiiq waxaanu nahay daalimiin.

# 5301

Markaasaa qaarba qaar ka hor jeesaday, iyagoo is eedeynaya.

# 5302

Waxay yidhaahdeen: Magaceen ba'ye, xaqiiq waxaanu nahay kuwo xadgudbay.

# 5303

Waase intaasoo uu Rabbigeen noogu beddelo beer ka wanaagsan tani. Hubaal xagga Rabbigeen baanu codsi u direynaa.

# 5304

Waa sidaas cadaabku, oo hubaal cadaabka Aakhiradaa ka sii weyn, haddii ay ogaan lahaayeen.

# 5305

Hubaal kuwa ka dhowrsada xumaha waxay leeyihiin Rabbigood agtiisa beero barwaaqo ah.

# 5306

Ma waxaan haddaba la mid dhignaa kuwaa hoggaansan sida dambiilayaasha.

# 5307

Maxaa idinku dhacay? Sidee baad wax u guddoomisaan?

# 5308

Mise waxaad heysataan kitaab aad ka akhrisataan'.

# 5309

Inaad ku leedihiin hubaal waxaad doorataan?

# 5310

Mise waxaad naga heysataan ballan Xaggayaga ah lagu adkeeyey dhaar gaaraysa ilaa Maalinta Qiyaamaha inaad hubaal heli doontaan waxaad dalabtaan?

# 5311

Weydii kooda uga ah arrinkaas damiin.

# 5312

Mise waxay leeyihiin shariigyo, haddaba ha keenaan shariigyadooda haddii ay run sheegayaan.

# 5313

Maalinta marka dhudhunka la feydo (dhudhunka Ilaahay) oo loogu yeedho inay sujuudaan, mase ahaan doonaan kuwo kara inay sujuudaan (waa gaalada iyo munaafiqiinta).
 (dhudhunka la feydo waxaa sidoo kale lagu fasiray ay jirto shiddada iyo dhibaatada, waa Maalinta Qiyaamaha).

# 5314

Indhahoodu waxay ahaan kuwo hoos u rogan, dulli baa dabooli; oo xaqiiq waxaa loogu yeedhi jirey inay sujuudaan iyagoo weliba fayow.

# 5315

Ee isu kaana daa Aniga iyo kuwa beeniya warkan; waxaan ka qaban doonnaa si heerar ah meel aysan ka fileynba.

# 5316

Oo Waan u seeto dheereyn, hubaal, tabteydu waa mid sugan.

# 5317

Mise ma waxaad weydiisataa ujro, sidaa awgeed bay la culaabeysan yihiin deyn?

# 5318

Mise cilmiga waxa aan muuqan bay hayaan, sidaas darteed iyagu qoraan?

# 5319

Ee u sug si samir leh Xukunka Rabbigaa, oo ha noqonnin sida (Nabi Yuunus) rafiiqii nibiriga - waa tii uu noo yeedhay isagoo walbahaarsan,

# 5320

Haddii aysan Nicmad xagga Rabbigi ah haleesheen, waxaa hubaal lagu tuuri lahaa cidla’ bannaan isagoo eedeysan.

# 5321

Rabbigiis baase doortay, oo ka mid yeelay kuwa wanaagsan.

# 5322

Oo kuwa xaqa diida waxay sigaan inay kugu gubaan indhahooda (dhabatoda) naceyb gala awgiis markay maqlaan Waanada; oo waxay yidhaahdaan: Kani hubaal jin baa ku jira oo haya.

# 5323

Ma se ah (Qur’aanka) wax kale aan aheyn Waano ku socota ummadaha oo dhan.

# 5324

Xaqiiqda dhabta ah ee soo socota![^1]

[^1]: Al-Xaaqqah: Xaqiiqda dhabta ah,waa magac kale oo loo yaqaan Qiyaamaha.

# 5325

Waa maxay xaqiiqda dhabta ahi!

# 5326

Oo maxaad ka og tahay waxa ay xaqiiqdaa dhabta ahi tahay!

# 5327

Thamuud iyo Caadba waxay beeniyeen (Qalbi) Garaacdada (Maalinta Qiyaame).

# 5328

Ma Thamuud, waxaa iyaga lagu halaagay cadaab Daran oo xad dhaaf ah[^2].

[^2]: Qarax daran oo wata qeylo xoog leh oo ay la dhinteen dadkii.

# 5329

Caad se, waxaa lagu halaagay dabeyl hugmeysa oo xoog badan.

# 5330

Oo (Alle) ku salliday korkooda toddoba habeen iyo siddeed maalmood oo xidhiidh ah; sidaas darteed waxaad arki lahayd dadkiiyoo halkaas u daadsan af gambi la moodo jirrido timreed dhacay.

# 5331

Ee ma aragtaa wax ka haray?

# 5332

Oo Fircoon iyo kuwii ka horreeyey iyo magalooyinkii la rogay (ee qowmu Luud) waxay joogto ula yimaadeen gefaf.

# 5333

Oo waxay caasiyeen Rasuulkii Rabbigood, markaasuu (Alle) ku ciqaabay ciqaab aad u daran.

# 5334

Hubaal waxaan idinku qaadnay (dadow) Doonidii (uu sameeyey Nuux) markay biyihii xad dhaafeen.

# 5335

Si aan idiinkaga dhigno waano, oo u xafiddo dheg wax maqasha oo u fahanto.

# 5336

Ee marka Buunka la afuufo afuufid keliya (tan hore),

# 5337

Oo dhulka iyo buuraha laga rujiyo meelahooda, oo la baduugo baduugid mar keliya ah.

# 5338

Maalintaa bay Dhacdada (Weyn) dhici.

# 5339

Oo samada u kala dillaaci gaballo, marka Maalintaasi waxay iyadu ahaan mid jilicsan.

# 5340

Oo malaa’igtu waxay ahaan agagaarkeeda, oo waxaa ku sidi doona Carshiga Rabbigaa korkooda Maalintaas siddeed (saf oo malaa'g ah).

# 5341

Maalintaas waa la idiin soo bandhigi doonaa, ma jirto sir aad leedihiin oo qarsoonaan doonta.

# 5342

Ee ma xagga kan laga siiyo kitaabkiisa gacantiisa midig wuxuu odhan: Hooyoo, akhriya kitaabkeyga.

# 5343

Xaqiiq anigu waan hubay inaan la kulmi doono Xisaabteyda.

# 5344

Marka wuxuu kaasi ku noolaan nolol farxad iyo raallinnimo leh.

# 5345

Beer sare gudaheed ah,

# 5346

Midhaheedu aad u dhow yihiin.

# 5347

Cuna oo cabba idinkoo faraxsan, waa waxaad horay u falateen maalmihii tegaye.

# 5348

Oo ma xagga kan laga siiyo kitaabkiisa gacantiisa bidix wuxuu odhan: Alla haddaan marnaba la I siiyeen kitaabkeyga.

# 5349

Oo aan ogaadeen, waxa ay xisaabteyduba tahay?

# 5350

Alla haddii taa iyada ahi (dhamishadu) ahaan laheyd dhammaadkeyga.

# 5351

Maalkeygii waxba iima tarin.

# 5352

Awooddeydii waa iga baabba’een.

# 5353

(Waxaa la odhan): Qabta isaga haddaba oo xidha.

# 5354

Markaas ku tuura dabka ololoya.

# 5355

Markaas ku xirxira silsilad ballaceedu yahay toddobaatan dhudhumood.

# 5356

Hubaal ma uu rumeynsneyn Allaah, Sarreeyaha Weyn.

# 5357

Mana dhiirra gelin jirin quudinta miskiinka.

# 5358

Sidaa awgeed kuma laha halkan maanta wax saaxiib run ah.

# 5359

ama wax cunno ah milil iyo malax ma’ahee.

# 5360

Aanay cidi cunin geflowyada Maahee.

# 5361

Ee mayee, waxaan (waa Alle'e) ku dhaartay waxa aad aragtaan.

# 5362

Iyo wax aydaan aragba,

# 5363

Hubaal waa hadal (Ilaahay) uu keenay Rasuul sharaf leh (Nabi Muxammad s.c.w.)

# 5364

Oo ma aha hadal gabyaa, yaraa inta aad rumeysaan.

# 5365

ama hadal curraafle, yaraa inta aad waantowdaan.

# 5366

Waa waxyi ka yimid xagga Rabbiga uunanka (Allaah).

# 5367

Oo haddii uu (Nabi Muxammad) naga been sheegi lahaa;

# 5368

Waxaan hubaal ku qaban laheyn gacanta Midig.

# 5369

Markaas waxaan hubaal goyn laheyn halbowlaha.

# 5370

Oo ma jiro axad idinka mid ahi oo naga celin lahaa isaga.

# 5371

Oo xaqiiq (Qur'aanku) waa u waano kuwaa ka dhowrsada xumaha.

# 5372

Oo xaqiiq waan ognahay inay qaarkiin yihiin kuwa beeniya.

# 5373

Oo xaqiiq waa u murugo iyo ciil gaalada.

# 5374

Oo hubaal waa xaq dhab ah.

# 5375

Ee huf oo xurmee Magaca Rabbigaa, Weynaha.

# 5376

Mid wax dalbaya[^2], baa dalbay cadaab ku dhaceysa-[^1]

[^1]: Al-Macaarij: Waddooyinka kor loogu baxo cirka waa kuwa ay malaa’igta u maraan aadista samooyinka.

[^2]: Gaaladu waxay ka hor yimaadeen Nabiga s.c.w. iyagoo ka dalbay inuu ku keeno cadaab dushooda.

# 5377

Gaalada, ma jiro cid celin karta-

# 5378

Ka iman xagga Ilaahay, Rabbiga waddooyinka kor loogu koro leh.

# 5379

Xaggiisay u koraan Malaa’igta iyo Ruuxu (Jabriil) Maalin qaddarkeedu dhan yahay konton kun oo sano.

# 5380

Ee Samir samir wanaagsan.

# 5381

Hubaal waxay u arkaan (cadaabka Qiyaame)wax aad u fog.

# 5382

Oo waxaan u aragnaa mid aad u dhow.

# 5383

Maalinta ay samadu noqon sida maar shuban.

# 5384

Oo buuruhu noqon sida cudbi la dhilay.

# 5385

Oo Saaxiib iswareysan doonin saaxiib.

# 5386

Inkastoo laga yeelayo inay is arkaan. dambiilahu wuxuu jeclaan inuu isaga furto cadaabka Maalintaasi carruurtiisa.

# 5387

Iyo xaaskiisa iyo walaalki.

# 5388

Iyo kuwa u xiga qaraabo ahaan ee siiya meeluu hoydo,

# 5389

Iyo waxa dhulka jira oo dhan markaas si uu isagu u badbaado.

# 5390

Mayee! Hubaal waa Naar ololeysa.

# 5391

Diiraneysa haragga Madaxa.

# 5392

U yeedhi kan jeestay ee Xaqa diiday.

# 5393

oo maal kulmiyey oo afka u xidhay.

# 5394

Hubaal Aadmigu waxaa lagu abuuray sabar yaraan iyo degdegsiinyo.

# 5395

Marka uu dhib taabto waa murugoodaa.

# 5396

Oo marka uu khayr helo waa masuugaa.

# 5397

Kuwa tukada salaadda mooyaane.

# 5398

Ee daa’ima salaaddooda;

# 5399

Oo ah kuwa maalkooda uu ugu jiro qayb la yaqaan.

# 5400

Kan wax weydiista, iyo kan aan wax heysan.

# 5401

Oo ah kuwaa rumeysan Maalinta jaazeynta (Qiyaamaha).

# 5402

Ee iyagu ka baqa cadaabka Rabbigood.

# 5403

Hubaal Cadaabka Rabbigaa waa wax aan aamin laga aheyn.

# 5404

Oo ah kuwa ilaaliya xubnahooda gaarka ah.

# 5405

Xagga xaasaskooda ma’ahee ama kuwaa ay gacmahoodu midig hantaan oo (markaa) hubaal ma laha wax eed ah.

# 5406

Kiise isagu doona inuu intaas dabo maro, kuwaa weeye kuwa xadgudbayaasha ah.

# 5407

Iyo kuwaa ilaaliya ammaanooyinkooda iyo ballankooda;

# 5408

Ee ah kuwaa iyagu si toosan u guta markhaatiyadooda;

# 5409

Ee ah kuwa iyagu xafida oo dhowra salaaddooda,

# 5410

Kuwaas waxay geli Beeraha Jannada iyagoo sharfan.

# 5411

Muxuuse arrinkoodu yahay kuwaa Xaqa diida waa iyaga u soo degdega hareerahaada’e.

# 5412

Xagga midigta iyo bidixda koox koox u jooga?

# 5413

Ma wuxuu qof walba oo iyaga ka mid ahi rabaa in laga yeelo inuu galo Jannada barwaaqada ah?

# 5414

Mayee, hubaal Waxaan ka abuurnay waxa ay og yihiin (biyo liita oo haddana is kibriyaan).

# 5415

Mayee se! Waxaan ku dhaartay Rabbiga bariyada iyo galbeedyada (waa isla Alle'e oo naf ahaantiisa ku dhaaran) inaan xaqiiq Karno;

# 5416

Inaan ku beddelno (kuwo kale) oo ka wanaagsan; oo nalagama adkaado.

# 5417

Ee isaga tag iyaga keligood inay isku maaweeliyaan waxyaalo aan jirin oo been ah oo iska cayaaraan, jeer ay qaabilaan fool ka fool Maalinkooda loogu gooddiyo.

# 5418

Maalinta ay ka soo bixi qubuuraha iyagoo degdegaya sida inay u tartarmayaan taallooyin loo taagay.

# 5419

Indhahoodu rogan yihiin, dulli baa dabooli (korka oo dhan)! Kaasi waa Maalinkii loogu gooddiyey.

# 5420

Hubaal Waxaanu u soo dirnay Nuux dadkiisii (Annagoo leh): U dig dadkaaga inta aysan u iman cadaab xanuun badan.

# 5421

Wuxuu yidhi: Dadkaygiiyow! Hubaal waxaan anigu idiin ahay dige cad.

# 5422

Inaad caabuddaan Allaah keliya, oo aad dhowrtaan (xilka uu idin saaray), oo anigana i adeeca.[^1]

[^1]: Nuux: waa Nabi Nuux c.s.

# 5423

Wuxuu idiin dhaafi dambiyadiinna, oo idiin dib dhigi ilaa muddo magacaaban. hubaal, wagtiga Alle gooyey marka uu yimaado lama dib dhigo, waase haddii aad og tihiin.

# 5424

Wuxuu yidhi: Rabbiyow! Hubaal waxaan dadkeygii ugu baaqay (Towxiid iyo camal san oo uga digay shirki iyo macaasi) habeen iyo maalinba.

# 5425

Ha yeeshee baaqeygu uma uusan kordhin waxaan aheyn didmo.

# 5426

Oo mar kastoo aan u baaqo si aad ugu dambi dhaafto, waxay dhex geliyaan farahooda dhegahooda, oo isku dadaan maryahooda[^2], oo madax adaygaan oo waxaa ka buuxsama kibir iyo san taag.

[^2]: Iyagoo diidaya inay fiirshaan ama dhageystaan.

# 5427

Haddana hubaal waxaan ugu baaqay (Towxiidka oo uga digay shirkiga) si cod kore ah.

# 5428

Haddana hubaal waxaan ula hadlay si guud , oo waxaan ula hadlay si gaar ah (sir iyo saaqba[^3]).

[^3]: Wuxuu Nuux c.s. la soo maray ku baaqiisa Islaamka heerar iyo xaalado kala duwan:

# 5429

Markaas waxaan idhi: Ka barya dambi dhaaf Rabbigiin; hubaal waa Dambi Dhaaf Badane’e.

# 5430

Wuxuu u soo diri dushiinna daruur idiin shubeysa roob darar ah;

# 5431

Oo idiinku deeqi maal iyo awlaad, oo idiin yeeli beero, oo idiin yeeli webiyaal.

# 5432

Maxaa idinku dhacay aydaan uga heybeysan Ilaahay?

# 5433

Oo dhab ahaan wuxuu idin abuuray idinkoo soo maray heerar (kala duwan).

# 5434

Mawaydan arag sida Allaah u abuuray toddobada samo ee kala korreeya.

# 5435

Oo yeelay dayaxa dhexdiis nuur, oo ka yeelay qorraxda nal?

# 5436

Oo Allaah Wuxuu idinka soo bixiyey dhulka bixitaan.

# 5437

Markaas idinku celin gudahiisa oo idinka soo bixin baxsiis (cusub).

# 5438

Oo Allaah Wuxuu idiinka yeelay dhulka gogol fidsan.

# 5439

Si aad ugu socotaan dhexdiisa waddooyin waasic ah.

# 5440

Nuux wuxuu yidhi: Rabbiyow! Hubaal waa ii caasiyeen, oo raaceen mid isagu maalkiisu iyo awlaaddiisu aysan u kordhin waxaan aheyn khasaaro.

# 5441

Oo waxay qooleen shirqool aad u weyn.

# 5442

Oo yidhaahdeen: Sinnaba ha uga tegina ilaahyadiinna, hana ka tegina Wadd ama Suwaac ama Yaquus iyo Yacuuq iyo Nasar.

# 5443

Oo xaqiiq waxay lumiyeen in badan, oo ha u kordhin gar ma qaatayaasha waxaan aheyn habow.

# 5444

Gefafkoodii dartood baa loo qarqiyey, markaas laga yeelay inay galaan Naar, marka ma helin cid u soo gargaarta Allaah sokadi.

# 5445

Oo Nuux wuxuu yidhi: Rabbiyow! Ha kaga tegin dhulka korkiisa axad deggan oo ka mid ah gaalada.

# 5446

Waayo hubaal haddii aad deyso, waxay dhumin addoomahaaga, oo ma dhali doonaan waxaan aheyn faajir, abaal dhac badan gaal ah.

# 5447

Rabbiyow! Ii Dambi dhaaf aniga, iyo waalidkeyba iyo qofkii soo gala gurigeyga isagoo mu’min ah, iyo mu’miniinta iyo mu’minooyinka. Oo ha u kordhin daalimiinta (mushrikiinta, gaalada, iwm,) waxaan aheyn baabba’.

# 5448

(Nabi Muxammadow) dheh: Waxaa la ii waxyooday inay koox Jin ahi dhegaysteen (Dhambaalkan). Markaasay yidhaahdeen: hubaal waxaanu maqallay Qur'aan cajab leh.[^1]

[^1]: Al-Jin: Jinka, waa nooc ka mid ah uunka uu Allaah ka abuuray (aabbahood Ibliis) dab.

# 5449

Ee kuu hagaya xagga hanuunka, markaasaan rumeynay, oo uma shariig yeeleyno axadna Rabbigayo (Allaah).

# 5450

Oo waxaa sarreeya Sharafta iyo Haybadda (Allaah) Rabbigeen, ma uusan yeelan xaas ama ilmo midna[^2].

[^2]: Waxay qaarkood rumeysnaayeen inuu Allaah leeyahay xaas iyo ilmo, laakiin kaddib markay soo Islameen waa ka hareen odhaahdaasi xun iyo caqiidadaas gurracan.

# 5451

Oo waxay kuwa maan gaabka ahi[^3] ee dhexdeenna ah ka sheegaan waxyaalo xadgudub ah Allaah.

[^3]: Waxaa sidoo kale lagu fasiri karaa wadar ahaan, markaas waa in la yidhaahdo: “iyo in kuweenna maangaabka ahi ee naga mid ah”.

# 5452

Oo Waxaan innagu moodnay in aysan dadka iyo jinka ka been sheegin Allaah.

# 5453

Oo waxay rag ku jira insiga magan galeen rag ku jira jinka, markaasay u kordhiyeen dhib iyo culeys (dambi).

# 5454

Oo waxay iyagu moodeen sida aad idinkuba mooddeen, inuusan Allaah ka soo bixineyn (iilka) axadna.

# 5455

Oo waxaanu doonnay inaan gaarno samada, waxaanse la kulannay iyadoo laga buuxiyey ilaalooyin adag iyo danabyo.

# 5456

Oo waxaanu ka fariisan jirnay halkaa rugag laga fariisto si aan u raaricinno maqalka, kiise (isku dayaa) inuu wax soo dhegaysto haatan wuxuu la kulmayaa danab sugaya.

# 5457

Oo ma ogin in shar lala maagay waxa jooga dhulka korkiisa, ama in Rabbigood la doonay hanuun.

# 5458

Oo waxaa naga mid ah kuwo wanaagsan iyo kuwo kaloo naga mid ah aan sidaas ahayn. waxaanu nahay kooxo raaca dariiqooyin kala duwan.

# 5459

Oo waxaanu hubnaa inaan uga fakan karin (ciqaabka) Ilaahay dhulka, oo ugama fakan karno (ciqaabka) carar.

# 5460

Oo markaanu maqallay Hanuunka, waan rumaynay, oo mid kastoo rumeeya Rabbigi waa inuusan ka baqin khasaaro, ama inuu qabsado (dulli).

# 5461

Oo waxaa naga mid ah kuwo hoggaansan (Muslimiin ah), oo qaarkayo waa kuwo (gaalo ah) ka leexda (Xaqa); ee mid kastoo u hoggaansan (Alle), kuwaasi waxay raacaan hanuun toosan.

# 5462

Oo ma xagga kuwa ka leexda (Xaqa), kuwaasu waa xaabada Naarta,

# 5463

Oo haddii ay hayn lahaayeen Jidka (toosan) waxaan hubaal ka waraabin laheyn biyo badan oo macaan (risiq wanaagsan).

# 5464

Si aan ugu imtixaanno. Oo mid kastoo ka jeesada Waanada (Alle) Rabbigi, Wuxuu ka yeeli inuu galo cadaab sii kordheysa.

# 5465

Oo Masaajidyada (iyo cibaadada) waxaa leh Allaah keliya, ee ha baryina axadna la jirka Alle.

# 5466

Oo markuu addoonkaa Ilaahay ( Nabi Muxammad) istaagay isagoo (Alle Kaliya) baryaya, waxay durbaba ka sameeyeen hareerahiisa is buurasho badan.

# 5467

Dheh: Waxaan uun baryayaa (Allaah) Rabbigay oo lama wadaajinayo axadna cibaadada.

# 5468

Dheh: Anigu idiin ma hayo habow ama hanuun midna.

# 5469

Dheh: Cidina igama celin karto (Ciqaabka) Ilaahay (Haddii aan ku caasiyo), mana ka heli karo sokadi wax ciirsi iyo agab ah.

# 5470

(Xilkeygu waa) oo keliya Gaarsiinta (Xaqa) ka yimid Allaah iyo Risaalooyinkiisa (towxiidka), oo mid kastoo caasiya Allaah iyo Rasuulkiisa, hubaal wuxuu mudan Naarta dabka ah, ay ku dhex waari doonaan weligood.

# 5471

Jeer markay arkaan waxa loogu gooddiyo, markaasay ogaan doonaan cidda gargaarahiisu tabar daran yahay oo tiro yar.

# 5472

Dheh: Anigu ma ogi in waxa la idiinku gooddiyo uu dhow yahay, ama in (Alle) Rabbigay u yeeli doono waqti go’an.

# 5473

Waa Ogsoonaha waxa aan muuqan ee qarsoon, umana bandhigo ghaybkiisa axadna.

# 5474

Mid maahee uu Isagu u doorto Rasuul ahaan, markaa wuxuu hubaal u yeelaa ilaalo socota hortiisa iyo gadaashiisaba.

# 5475

Si uu u ogaado inay run ahaan gaarsiiyeen Farriimaha (Alle) Rabbigood, oo waa koobaa waxa xaggooda jira,oo tira koobaa wax walba.

# 5476

Midkanow isku duuduubahayow maryaha (waxaa loola jeedaa Nabiga)[^2].[^1]

[^1]: Al-Muzammil: Midka ku duubay naftiisa maryaha.

[^2]: Nabiga s.c.w. waxaa la amray halkii hurda macaansiga inuu xilkaa weyn qaado oo u kaco cibaado iyo Alle bari iyo inuu dadka amro (towxiidka) iyo camalka san oo ka reebo shirkiga iyo xuma falka.

# 5477

U kac (salaad) habeenka in yar maahee.

# 5478

Barkiis ama ka nusqaami in yar.

# 5479

Amaba ka badi, oo u akhri Qur’aanka sida ku habboon in loo akhriyo.

# 5480

Hubaal Waxaanu kugu soo dejin doonnaa Hadal culus[^3].

[^3]: Waxaa loola jeedaa waxyiga iyo xeerarka sharciga, oo ku soo degayey Nabiga s.c.w. ee ah xil culus.

# 5481

Hubaal habeenka saacadahiisa (oo la tukado) baa leh khushuuc badan oo aad u toosan odhaah ahaan[^4].

[^4]: Tafsiir kale oo aqbal ah ee isla ereyadaa waa: Hubaal kicitaanka habeenka baa sii adag.

# 5482

Hubaal waxaad leedahay inta maalinta ah howl aad u dheer.

# 5483

Ee xus Magaca Rabbigaa, oo u go'doon go’doomid dhan.

# 5484

Rabbiga bariga iyo galbeedka. Ma jiro ilaah (xaq ah) aan aheyn Isaga ee ka dhigo wakiil.

# 5485

Oo u samir waxa ay yidhaahdaan, oo uga dheerow iyaga si qurxoon.

# 5486

Oo isu kaanna daa Aniga iyo kuwa beeniya (Aayadaheyga), kuwa ladan ee nicmada badan heysta, oo u sug in xoogaa ah.

# 5487

Hubaal Waxaa Xaggayaga ah jeebbado iyo dab ololaya.

# 5488

Iyo cunto lagu margado, iyo cadaab aad u xanuun badan.

# 5489

Maalinta marka dhulka iyo buuruhu gilgilan gil-gilasho xoog leh, oo buuruhu ahaan (sida) bacaad la shubay.

# 5490

Hubaal Waxaanu idiin soo dirnay Rasuul, markhaati idinku ah, sida aan ugu soo dirnayba Rasuul xagga Fircoon.

# 5491

Fircoon se wuu caasiyey Rasuulkii (loo diray Muuse c.s.), markaasaan qabannay qabasho aad u daran.

# 5492

Ee sidee baad isaga celin doontaan (cadaabka), haddii aad gaalowdaan, Maalin ka dhigi carruurta cirroole.

# 5493

Samada arrinkaa darti la dildillaaci doonto. Yaboohiisa waa mid abad fula’e.

# 5494

Hubaal tani wa waano, ee kii doonaa, ha u samaysto xagga Rabbigi jid (toosan).

# 5495

Hubaal Rabbigaa waa og yahay inaad u istaagto (salaad) ku dhowaad saddex meeloodoo labo meelood habeenka, (mararka qaarna) barkiis ka mid ah, (marmarna) saddex meeloodoo meel ka mid ah, oo sidaa oo kale bay yeelaan qayb ka mida kuwa kula jira. Oo Allaah baa qaddara habeenka iyo maalinta. Wuxuu og yahay inaydaan kareyn inaad fashaan sidaas (habeenkii oo dhan), sidaa awgeed wuxuu idiinku soo noqday (si naxariis leh). Ee akhriya waxa idiin fudud oo Qur’aanka ka mid ah. Wuxuu og yahay inay idin ka mid ahaan doonaan kuwa buka, iyo kuwo kale oo ku safra dhulka iyagoo dalbaya Deeqda Ilaahay; iyo kuwo kale oo u dirira Arrinka Ilaahay. Ee akhriya intii idiin fudud oo ka mid ah (Qur’aanka), oo ooga salaadda oo bixiya Zakada, oo amaahsada Allaah Amaah wanaagsan. Oo waxaad u hormarsataan nafahiinna oo khayr ah waxaad ka heli doontaan Allaah agtiisa; sidaas baa khayr badan oo ajar weyn. Oo weydiista Dambi dhaaf Ilaahay. Hubaal, Allaah waa Dambi Dhaaf Badane, Naxariis Badan.

# 5496

Midkani ku dedanow (dharka, waxaa loola jeedaa Nabiga s.c.w)![^1]

[^1]: Al-Muddath-thir: Midka ku deday naftiisa maryaha.

# 5497

Kac oo dig[^2],

[^2]: Waxaa loola jeedaa Nabiga s.c.w.

# 5498

Oo Rabbigaa weynee.

# 5499

Oo maryahaaga daahiri.

# 5500

Oo fadarada (sanamada iyo najaasooyinka) ka fogow.

# 5501

Oo wax ha u bixin si aad u hesho wax ka badan.

# 5502

Oo Rabbigaa dartiis , samir yeelo.

# 5503

Ee marka Buunka la afuufo;

# 5504

Kaasi wuxuu ahaan Maalin aad u Daran.

# 5505

Gaalada aan u fududeyn.

# 5506

Isu kaanna daa aniga iyo kaan abuuray isagoo keli ah (qaawan).

# 5507

Oo aan siiyey hanti aad u ballaaran.

# 5508

Iyo wiilal ag jooga oo garabkiis ah (u adeega).

# 5509

Oo aan u hagaajiyey arrinkiisa hagaag.

# 5510

Oo waliba wuxuu damcaa inaan u siyaadiyo;

# 5511

Ma jirto, hubaal wuxuu ka hor yimaadaa Aayadahayaga.

# 5512

Waxaan ku dhibaateyn inuu cadaab silic iyo saxariir ah kor u sii fuulo.

# 5513

Hubaal waa uu fekaray, oo wax qoolay;

# 5514

Se nacaladi ha ku dhacdee! Sidee wax u qoolay.

# 5515

Mar kale, nacladi ha ku dhacdee, sidee wax u qoolay.

# 5516

Markaas waa uu fiirshay;

# 5517

Markaa wejiga kaduuday oo soo uruuriyey.

# 5518

Haddana dhabarka jeediyey oo is kibriyay;

# 5519

Markaasuu yidhi: Kani (Qur'aanka) wax kale maahee waa sixir laga soo minguuriyey kuwo kale.

# 5520

Kanu ma aha waxaan aheyn hadal Aadmi.

# 5521

Waxaan ku tuuri doonaa Saqaro (Naar).

# 5522

Oo Maxaad ka og tahay waxa ay Saqaro tahay?

# 5523

Ma reebto waxna kamana tagto.

# 5524

Waxay doorisaa jirka oo gubtaa.

# 5525

Waxaa kor jooga sagaal iyo toban (malag).

# 5526

Oo kama aanu dhigin waardiyada Naarta waxaan ahayn malaa'ig, oo uma aanu yeelin tiradooda waxaan ahayn imtixaan ahaan gaalada - si ay ehlu-Kitaabku u yaqiinsadaan, oo mu’miniintu u kororsadaan Iimaan - oo aanay kuwaa ehlu Kitaabka ah iyo mu’miniinta u shakiyin, iyo in kuwaa uu quluubtoodu ku jiro cudur iyo gaalada (mushrikiinta ah) u yidhaahdaan: Muxuu Allaah uga jeedaa tusaalahan? Sidaas buu Allaah u lumiyaa kuu doono, oo u hanuuniyaa kuu doono. Oo ma jiro wax og ciidammada Rabbigaa Isaga maahee. Oo tani wax kale ma aha aan aheyn waano ku socota dadka.

# 5527

Mayee, waxaan ku dhaartay dayaxa,

# 5528

Iyo habeenka marka uu tago.

# 5529

Iyo waagu marka uu caddaado.

# 5530

Hubaal iyadu (Naarta) waa mid ka mid ah balaayooyinka waaweyn.

# 5531

Digniin ku socota dadka.

# 5532

Ku socota mid kastoo idinka mid ah ee doonaya inuu hormaro ama ku haro gadaal,

# 5533

Naf walbaa waxaa loogu heystaa curaar waxay galabsato.

# 5534

Qolada midigta maahee.

# 5535

Beero gudaheed, waxay iska wareysan,

# 5536

Xaalka dambiilayaasha:

# 5537

Maxaa idin keenay Naarta Saqaro?

# 5538

Waxay odhan: Kama aynu mid aheyn kuwa tukada.

# 5539

Oo ma aannu quudin jirin miskiinka;

# 5540

Oo waxaanu gali jirnay waxyaalo been ahoo aan jirin la jirka kuwaa gala baadilka .

# 5541

Oo waxaanu beenin jirnay Maalinta abaal marinta.

# 5542

Jeer ay noo timid geeridu.

# 5543

Marka shafeecada kuwa shafeeca waxba uma tari doonto.

# 5544

Ee maxaa heysta iyaga oo ay uga jeestaan (qaadashada) waanada?

# 5545

Sida inay yihiin dameero duur joog ah oo didsan.

# 5546

Ee ka soo cararay libaax?

# 5547

Bal, qof walba oo ka mid ahi iyaga wuxuu rabaa in la siiyo waraaqo fidsan.

# 5548

Mayee! balse, kama cabsadaan Aakhirada (Ciqaabka Ilaahay).

# 5549

Mayee, hubaal kani waa waano.

# 5550

Ee mid kastoo raba ha ku waano qaato.

# 5551

Oo kama ay waano qaadan doonaan in Allaah doono maahee; waa Isaga Rabbiga, mudan inay aadmigu ka cabsadaan, oo mudan inuu Dambi Dhaafo.

# 5552

Mayee, waxaan (waa Alle'e) ku dhaartay Maalinta Qiyaamaha.[^1]

[^1]: Al-Qiyaamah: Qiyaamaha, waa iska soo saaridda qubuuraha.

# 5553

Oo mayee, waxaan ku dhaartay nafta is eedda[^2].

[^2]: Waa mu’minka, ee is canaanta marka uu ku dhaco denbi ama gef oo ka xumaada.

# 5554

Ma wuxuu aadmigu moodaa inaanaan isu keeni doonin lafahiisa?

# 5555

Haayoo, Waxaan karnaa inaan sinno oo sidoodii ka yeelno farahiisa oo dhan.

# 5556

Bal! Aadmiga wuxuu rabaa inuu beeniyo waxa ka horreeya (ee sugaya)[^3].

[^3]: Macnaha waa inuu dambi ku socdo hortiis. Waxaana loola jeedaa qofka gaalka ah, ee beeniya maalinta xisaabta ee iska wata shirkiga iyo macaasidiisa.

# 5557

Wuxuu weydiiyaa: Waa Goorma Maalinta Qiyaamaha?

# 5558

Ee marka araggu argagaxo.

# 5559

Oo dayaxu madoobaado.

# 5560

Oo qorraxda iyo dayaxa la isu keeno.

# 5561

Aadmigu wuxuu Maalintaas odhan: Xaggee loo cararaa?

# 5562

May! Ma jiro agab (meel la magan galo).

# 5563

Xagga (Alle) Rabbigaa (Keliya) buu ahaan Maalintaa meesha agabka ah.

# 5564

Aadmiga Maalintaas waxaa loo sheegi wuxuu hormarsaday iyo wuxuu dib marsaday.

# 5565

Bal! Aadmigu wuxuu ku ahaan markhaati naftiisa lidkeed.

# 5566

Inkastoo uu keeno cudurdaarradiisa.

# 5567

Ha ku dhaqaajin carrabkaaga si aad ugu degdegto (akhrintiisa).

# 5568

Hubaal waa xil Annaga na (saaran) inaan ku ururino laabtaada oo kuu akhrino (Qur'aanka).

# 5569

Ee marka aan akhrinno raac akhriskiisa.

# 5570

Markaas Annagga bay na saaran tahay caddeyntiisu.

# 5571

Mayee se, waxaad jeceshihiin noloshatan (adduunka) ee durba tageysa.

# 5572

Oo dayacdaan Aakhirada.

# 5573

Wejiyo qaar Maalintaas waxay ahaan kuwo ifaya oo nuur leh.

# 5574

Iyagoo eegaya xagga (Alle) Rabbigood;

# 5575

Oo Wejiyo (kale), Maalintaas waxay ahaan kuwo kuduudsan.

# 5576

Waxay hubtaa in laga yeeli doono inay ku dhacdo belaayo aad u weyn;

# 5577

Mayee, markay (naftu) soo gaarto mirgiga (iyadoo sii baxeysa).

# 5578

Oo la yidhaahdo: Yaa ku tufi oo dabiibi?

# 5579

Oo yaqiinsado inay tahay (waqtigii) tagidda (geerida).

# 5580

Oo lagu isku maro labada jeeni.

# 5581

Waa xagga Rabbigaa Maalintaas halka laysu wadaaa.

# 5582

Marka ma uu rumeyn (Xaqa) mana tukan.

# 5583

Laakiinse wuu beeniyey (Xaqa) oo dhabarka jeediyey.

# 5584

Markaas wuxuu aaday xagga ehelkiisa isagoo u socda si kibir iyo faan leh.

# 5585

Dhowaa hooggaagu oo dhowaa.

# 5586

Haddana dhowaa hoggaagu oo dhowaa.

# 5587

Ma wuxuu Aadmigu moodaa in looga tegi bilaash (ujeeddo la'aan)?

# 5588

Miyuusan aheyn mani-nool oo la dhibciyo?

# 5589

Markaas uu noqday xinjir, uu (Alle) abuuray oo qaab wanaagsan u yeelay.

# 5590

Oo ka dhigay labo nooc, lab iyo dheddig.

# 5591

Miyuusan Kaasi (Allaah) awoodin inuu soo nooleeyo maytida?

# 5592

Miyuunan soo marin Aadmigu waqti waayaha ka mid ah isagoo aan aheyn wax jira oo la sheego?[^1]

[^1]: Al-Insaan: dadka, waxaa sidoo kale Suuraddan la yidhaahdaa Ad-Dahar (Waqtiga).

# 5593

Hubaal Waxaanu ka abuurnay Aadmiga mani yaroo nool isku dhafanta[^2], si aynu u imtixaanno, markaas waxaan ka yeellay mid wax maqla, wax arka.

[^2]: Isku dhaf biyaha ninka iyo haweenta ee gala riximka haweenta.

# 5594

Hubaal Waxaanu tusnay jidka, wuxuu noqon karaa mid mahad naqa, mise mid abaal dhac badan (gaal).

# 5595

Hubaal Waxaanu u diyaarinnay gaalada silsilado, heegayaal iyo dab ololaya.

# 5596

Hubaal kuwa baarriyiinta ah waxay ka cabbi galaas (khamro saafi ah) oo lagu dheehay Kaafuur.

# 5597

Il ay ka cabbi addoomaha Ilaahay oo ay burqin doonaan burqin.

# 5598

Waxay oofiyaan nidarradooda, oo ka cabsadaan Maalin sharkeedu aad u faafayo.

# 5599

Oo waxay ugu deeqaan cunto jaceyl ay Isaga (Alle) u qabaan darti miskiinka iyo agoonka iyo maxbuuska.

# 5600

(iyagoo laabta ka leh) Waxaan uun idiin quudinnaa Ilaahay Darti. idinkama rabno abaal gud iyo mahadnaq midna.

# 5601

Hubaal Waxaanu ka cabsannaa Rabbigayo (Allaah) Maalin lala il darnaan dhibaatooyin aad u badan (Maalinta Qiyaamaha).

# 5602

Markaa Allaah wuxuu ka samata bixin sharka Maalinkaas, oo siin nuur iyo farxad.

# 5603

Oo ku abaal marin sabarkoodii dartiis Janno iyo xariir.

# 5604

Iyagoo ku dangiigsan sariiro korreeya korkooda, kuma arki doonaan (Jannada) gudaheeda kuleylka qorraxda iyo qabow badan midna.

# 5605

Oo waxaa wax u dhow (ahaan) Hoosaskeeda, oo midhaheeda waxaa laga yeeli kuwo aad ugu dhow oo si sahal ah loo gaadho.

# 5606

Oo waxaa lagula dhex wareegi weelal qalin ah iyo koobab quraarado ah.

# 5607

quraarado saafi ah laga sameeyey qalin, waxay u qiyaaseen qiyaas ku habboon.

# 5608

Oo waxaa laga waraabin galaas (khamro saafi ah) lagu dheehay Sanjabiil,

# 5609

Il halkaa ku taal, la yidhaahdo Salsabiil.

# 5610

Oo waxaa ku wareegaaleysan si ay ugu adeegaan wiilal da’ yar ah aan gaboobin. marka aad aragto, waxaad moodi luul la firdhiyey.

# 5611

Oo marka aad aragto halkaa (Jannada), waxaad arki barwaaqo iyo boqortooyo aad u weyn.

# 5612

Dharkoodu waa xariir jilicsan oo cagaaran iyo xariir adag. Oo waxaa lagu qurxin jin-jimo qalin ah oo (Allaah) Rabbigood wuxuu ka waraabin sharaab daahir ah.

# 5613

Hubaal kani waa abaalgud aad leedihiin, oo dadaalkiinnii waa la idiin gudi oo ajar weyn la idinka siin.

# 5614

Hubaal! Annaga baa kuu soo waxyoonnay Qur’aaanka (Nabi Muxammadow) Annagoo u soo waxyoonayna si qaybo ah.

# 5615

Ee sug si samir leh Xukunka Rabbigaa, oo ha adeecin dambiile iyo abaal darne midkoodna ka mid ah iyaga.

# 5616

Oo xus Magaca Rabbigaa subax iyo galabba.

# 5617

Oo qaybo ka mid ah habeenka u sujuud, oo xurmo weynee oo huf in dheer oo habeenka ka mid ah.

# 5618

Hubaal! Kuwakani waxay jecel yihiin noloshatan adduunka, oo waxay mariyaan gadaashooda (oo dan u gelin) Maalin culus (Qiyaamaha).

# 5619

Annagaa abuurnay iyaga, oo adkaynnay seedahooda, oo haddii aan doonno Waxaan ku beddeli karnaa kuwo kale oo la mid ah beddelid dhan.

# 5620

Hubaal tani waa waano, ee mid kastoo doonaa, ha u samaysto jid xagga Rabbigi.

# 5621

Oo wax ma doontaan, in Allaah doono maahee, hubaal! Allaah waa wax walba Ogsoone, Xakiim ah.

# 5622

Wuxuu geliyaa kuu doono Naxariistiisa, oo daalimiinta (mushrikiinta, gaalada, dambiilayaasha, iwm) Wuxuu u diyaariyey cadaab xanuun badan.

# 5623

Waa igu dabeylaha la isaga soo daba diro joogto (danaha aadmiga) awgi.[^1]

[^1]: Al-Mursalaat: Dabeylaha la soo diray.

# 5624

Oo waa igu dabaylaha sida daran u kaca.

# 5625

Oo waa igu dabeylahaa u kaxeeya daruuraha meelahooda looga tala galay;

# 5626

Oo waa igu (Aayadahaa Qur’aanka) ee kala saara (Xaqa iyo baadilka) kala saarid dhan[^2].

[^2]: Rususha Ilaahay.

# 5627

Misna waa igu malaa’igta keena Waxyiga

# 5628

Si loo caddeeyo (Xaqa), ama loo digo;

# 5629

Hubaal, waxa la idiinku gooddiyo waa wax dhacaya.

# 5630

Ee marka xiddiguhu beelaan nuurkooda;

# 5631

Oo marka samada u kala dhambalmanto gaballo,

# 5632

Oo marka buuraha la firdhiyo boor sidi.

# 5633

Oo marka Rususha loo soo kulmiyo waqtigii loo qabtay..

# 5634

Maalintee baa muddadaa loo qabtay?

# 5635

Maalinta kala baxa.

# 5636

Oo maxaa ku ogeysiiyey waxa ay Maalinta kala baxu tahay?

# 5637

Hoog Maalintaas waxaa leh xaq beeniyayaasha (nabad diidka ah).

# 5638

Miyaanaan halaagin facyadii hore (ee gaaloobay)?

# 5639

Misna waxaan raacin kuwa (facyada) dambe (ee eynigood ah).

# 5640

Sidaas oo kale baan u galnaa denbiilayaasha.

# 5641

Hoog Maalintaas waxaa leh xaq beeniyayaasha (nabad diidka ah).

# 5642

Miyaanaan idinka abuurin biyo liita?

# 5643

Markaas yeelin meel aamin ah gudaheed (riximka),

# 5644

Ilaa muddo go’an,

# 5645

Sidaa baan wax u qaddarnay oo Annagaa u fiican kuwo wax qaddara.

# 5646

Hoog Maalintaas waxaa leh xaq beeniyayaasha (nabad diidka ah).

# 5647

Miyaanaan ka dhigin dhulka mid qaada oo ku filan?

# 5648

Kuwa nool iyo kuwa mowtanba[^4].

[^4]: Allah wuxuu ku kulmiyey dadka nool arlada dusheeda, mowtidana arlada hoosteeda.

# 5649

oo ka yeelin dhulka dhexdiisa buuro sugan oo dhaadheer, oo aan idinka waraabinin biyo macaan?

# 5650

Hoog Maalintaas waxaa leh xaq beeniyayaasha (nabad diidka ah).

# 5651

Aada waxaad beenin jirteen.

# 5652

Aada hoos (qiiqa Naarta ah) oo seddex laamood leh[^5].

[^5]: Xagga seddex jiho: Midigta, bidixda, iyo dusha sare, macnaha waa cadaabka waxay uga imaneysaa oo ka hareereyn gaalada jiho kasta.

# 5653

Oo aan harsi laheyn, waxnana ka tareyn ololka dabka.

# 5654

Hubaal Waxay (Naartu) tuurtaa dhimbilo daran oo daaro oo kale ah .

# 5655

Aad mooddo awr aydin ah.

# 5656

Hoog Maalintaas waxaa leh xaq beeniyayaasha (nabad diidka ah).

# 5657

Kanu waa Maalin aysan (gaaladu) hadleyn.

# 5658

Oo aan idan la siineyn si ay u cudurdaartaan.

# 5659

Hoog Maalintaas waxaa leh xaq beeniyayaasha ( nabad diidka ah).

# 5660

Kani waa Maalinka kala Baxa. Waa idin soo kulminnay idinka iyo kuwii horreeyeyba.

# 5661

Ee haddii aad tab degtaan, haddaba tab dega Aniga (waa Alle'e) lidkay.

# 5662

Hoog Maalintaas waxaa leh xaq beeniyayaasha (nabad diidka ah).

# 5663

Hubaal kuwa ka dhowrsada xumaha waxay ku sugnaan hoosas iyo ilo.

# 5664

Iyo midho waxay doonaan ah.

# 5665

Cuna oo cabba si raaxo leh waa waxaad camalsan fali jirteen darteed.

# 5666

Sidaas oo kale baan u abaal marinnaa sama falayaasha.

# 5667

Hoog Maalintaas waxaa leh xaq beeniyayaasha (nabad diidka ah).

# 5668

(Gaaloy) cuna oo raaxeysta in yar. Hubaal, waxaad tihiin denbiilayaal.

# 5669

Hoog Maalintaas waxaa leh xaq beeniyayaasha (nabad diidka ah).

# 5670

Oo marka lagu yidhaahdo: Rukuuca ma ay rukuucaan[^6].

[^6]: Marka lagu yidhaahdo u hoggaansama Amarka Ilaahay uma hoggaansamaan, sidoo kale waxaa lagu fasiray marka lagu yidhaahdo tukada ma ay tukadaan.

# 5671

Hoog Maalintaas waxaa leh xaq beeniyayaasha (nabad diidka ah).

# 5672

Ee warkee bay kan kaddib iyagu (gaaladu) rumeyn?

# 5673

Arrin maxay ah bay (gaalada mushrikiinta ahi) isweydiinayaan?

# 5674

Ma arrinka ku saabsan Warka Weyn (Qur’aanka ka hadlaya Qiyaamaha iyo arrimo kaleba).

# 5675

Ay ku kala aragti duwan yihiin (oo mu'miniintu rumeysan yihiin, halka gaaladu beeniyaan)?

# 5676

Mayee, dhowaan bay ogaan doonaan (xaqiiqda arrimahaa iyo waxa ku dhici diiddadooda Xaqa awgeed).

# 5677

Misna, mayee dhowaan bay ogaan doonaan (waxa ka qabsada diiddada Xaqaa).

# 5678

Mawaanaan ka dhigin dhulka gogol?

# 5679

Oo buuraha (ka yeelin) tiirar (dhulka lagu adkeeyey)?

# 5680

Oo idinka abuurin lammaane (lab iyo dheddig)?,

# 5681

oo ka yeelin hurdadiinna nasiino?,

# 5682

Oo ka dhigin habeenka hu’ oo kale (idinku daboola mugdigiisa)?,

# 5683

Oo ka dhigin maalinta macaash doonasho iyo shaqo tegid?,

# 5684

Oo ka dhisin korkiinna toddobo (samo) oo adadag?.

# 5685

Oo yeelin nal shidan (qorrax)?.

# 5686

Oo ka soo dejinin daruuraha roobka sida biyo badan oo shubmaya?.

# 5687

Si aan ugu soo saarno haruur iyo naq.

# 5688

Iyo beero isku maran.

# 5689

Hubaal Maalinka kala baxu waa waqti go’an.

# 5690

Maalinka marka Buunka la afuufo, oo waxaad iman idinkoo kooxo ah;

# 5691

Oo samada la furo, oo waxay noqon albaabbo.

# 5692

Oo buuraha la rujiyo oo waxay ahaan widh-widh oo kale.

# 5693

Hubaal Naartu waa heegan sugeysa (kuwaa beeniya Xaqa),

# 5694

Xad gudbayaasha, meel noqod u ah.

# 5695

Iyagoo ku negaadi waayo badan,

# 5696

Ma ku dhadhaminayaan wax qabow ah iyo cabbitaan midna.

# 5697

Biyo kulul oo karaya iyo malax maahee

# 5698

Abaal marin ku habboon.

# 5699

Hubaal kama ayan csbsaneyn Xisaabta (Aakhiro).

# 5700

Oo waxay beeniyeen Aayadahayaga beenin cad.

# 5701

Wax walba se (oo camalladooda ah) waxaan ku koobnay qoraal.

# 5702

Ee Dhadhamiya idinku (ciqaabka); idiinma kordhin doonno waxaan ahayn Cadaab.

# 5703

Hubaal kuwa ka dhowrsada xumaha waxay leeyihiin meel lagu liibaano.

# 5704

Beero iyo canabyo.

# 5705

Iyo gashaantiyo isku da' ah.

# 5706

Iyo galaas buuxa (oo khamri saafi ah).

# 5707

Kuma maqlayaan gudaheeda wax hadal macno darro ah ama wax been ah.

# 5708

Abaal marin xagga (Alle) Rabbigaa; deeq (daa'in ah ay ku muteen) xisaab.

# 5709

Rabbiga samooyinka iyo arlada, iyo waxa u dhexeeya, Raxmaanka, ma awoodaan inay la hadlaan (idan la'aan).

# 5710

Maalinka uu Ruuxu (Jabriil) iyo malaa’igtuba u istaagi saf saf, cidna ma hadasho, mid maahee Raxmaanku u idmo, oo ku hadla hadal toosan oo abbaar ah.

# 5711

Kaasi waa Maalinka la hubo ee xaqa ah, ee kii kastoo raba, ha u maro (Alle) Rabbigi jid uu ugu laabto.

# 5712

Hubaal Waxaanu idiinka dignay cadaab dhow - Maalinka uu qofku arki waxa ay gacmihiisu horay u geysteen (oo khayr ah ama shar), oo gaalku odhan: Hoogaye! maan ciid ahaado.

# 5713

Waxaan (waa Alle'e) ku dhaartay (malaa’igta) sida daran u soo siibta nafaha (gaalada).

# 5714

Oo waa igu kuwaa (malaa'igta) sida fudud u qaada (nafaha mu’miniinta).

# 5715

Oo waa igu kuwaa (malaa'igta) ku dabaasha hawada sare (iyagoo ka soo degi samooyinka oo fulin amarrada ilaahay).

# 5716

Misna waa igu kuwaa (malaa'igta) horay ula orda (nafaha mu'miniinta Jannada).

# 5717

Oo waa igu kuwaa (malaa'igta) isku duwa arrin (walba) (si waafaqsan amarka Alle).

# 5718

Maalinta ay gilgilatadu gilgilan (waa afuufka koowaad ee buunka) .

# 5719

Oo ay raaci tan xigta (afuufka labaad).

# 5720

Quluub Maalintaas way gariiri.

# 5721

Indhahoodu rogan yihiin.

# 5722

Waxay (hadda) leeyihiin: Ma waxaa xaqiiq naloo soo celin xaaladdayadii hore (ee nolosha)?

# 5723

Ma xitaa markaan noqonno lafo bololay?

# 5724

Waxay yidhaahdeen: Taasi haddaba waa soo noqosho khasaaro leh.

# 5725

Xaqiiq waa hal Qeylo uun.

# 5726

Mise, markaa waxay ahaan (kuwo baraarugsan) dhulka guudkiisa.

# 5727

Miyuu ku soo gaaray warkii Muuse?

# 5728

Markuu (Alle) Rabbigi uga dhawaaqay togga barakeysan ee Duwa.

# 5729

Aad Fircoon, xaqiiq, wuu xadgudbay.

# 5730

Oo ku dheh: Ma dooneysaa inaad ka daahiriso naftaada (shirkiga oo qirto Towxiidka).

# 5731

Oo aan kugu hanuunsho xagga (Alle) Rabbigaa, si aad uga baqdo?.

# 5732

Markaasuu tusay Calaamddii Weyneyd (gacantii ifeysay ama ushii maska weyn noqoneysay).

# 5733

(Fircoon) se wuu beeniyey (Xaqa) oo caasiyey.

# 5734

Markaasuu dib u jeestay isagoo dadaal ku jira (Xaqa kaga soo horjeeda).

# 5735

Oo soo kulmiyey (dadkiisii), oo kor u dhawaaqay.

# 5736

Oo yidhi: Waa Aniga rabbigiin, sarreeya.

# 5737

Markaasuu Allaah ku dhigay ciqaab lagu tusaale qaato (xadgudubkii) dambe (sheegashadiisa ilaahnimo) iyo tii hore darteed (beeninta Muuse).

# 5738

Hubaal (arrin)kani waxaa ugu sugan cibrad (digniin) mid kastoo ka baqa Alle.

# 5739

Ma idinka baa adag abuur ahaan, mise samada, uu dhisay.

# 5740

Wuxuu kor yeelay saqafkeeda, oo simay.

# 5741

Oo ka yeelay mugdi habeenkeeda, oo soo saaray iftiinkeeda.

# 5742

Oo markaa kaddib fidshay arlada.

# 5743

Wuxuu ka soo saaray biyaheeda iyo baadkeeda;

# 5744

Oo buuraha, waa uu dhidbay;

# 5745

Sahay aad leedihiin idinka iyo xoolahiinnuba.

# 5746

Markase ay timaaddo musiibada weyni.

# 5747

Maalinka uu Aadmigu xusuusan wuxuu dadaal ku bixiyey.

# 5748

Oo Naarta loo muujiyo qof (waliba) oo arkaya,

# 5749

Ee ma qofka isagu xad gudba.

# 5750

Oo door bida nolosha adduunkan.

# 5751

Hubaal, Naarta waa hoygiisa.

# 5752

Ma kan se ka cabsada meeqaanka Rabbigi, oo ka reeba nafta hawa raaca.

# 5753

Hubaal Jannada - waa hoygiisa.

# 5754

Waxay wax kaa weydiiyaan (Muxammadow) Saacadda (Qiyaame), waa goorma goortay dhaceyso?

# 5755

Ma adiga baa (cilmi) u leh aad ku sheegto, waxaad tahay mid ka mid ah calaamadaha soo dhowaanshaheeda?

# 5756

Waase xagga Rabbigaa halka ay ku dhammaan (ogaanshaheeda).

# 5757

Waxaad uun tahay u dige kuwa ka baqa.

# 5758

Maalinta ay arkayaan, waxay ahaan sida inaysan ku negaaadin (adduunka) waxaan ahayn galab ama barqadeed.

# 5759

(Wejiguu) kuduuday oo jeesaday (Nebiga s.c.w),

# 5760

Inuu halkaa ugu yimid indhoolihii[^1],

[^1]: Cabdullaah ibn Um Maktuum a.k.r.

# 5761

Oo maxaad ka og tahay waa intaasoo uu daahiriyo naftiisa,

# 5762

Ama waansamo, oo waanadu wax tarto.

# 5763

Ma kan isu arka inuu isagu(kaa) maarmo,

# 5764

Miyaad adigu xaggiisa u jeedsaneysaa,

# 5765

Oo eed kaama saarna haddii uusan daahirinba naftiisa,

# 5766

Ma kan se kuu yimid isagoo aad u dadaalaya,

# 5767

Oo (Alle ka) baqa,

# 5768

Miyaad adigu ka mashquuli.

# 5769

Mayee, hubaal (tani) waa waano.

# 5770

Ee qofkii doona ha ku waano qaato.

# 5771

Wuxuu ku yaal kutub la sharfay.

# 5772

Kor ah, la dahiray.

# 5773

Ku jira gacmaha qorayaal (malaa’ig).

# 5774

Sharaf leh oo baariyaal ah.

# 5775

Belo ha ku dhacdo aadmigee (waa kan gaalka ahi)! Muxuu jazaar yahay!

# 5776

Wax maxay ah buu Alle ka abuuray?

# 5777

Mani yar xaggeed, buu ka abuuray markaas qaddaray (isaga).

# 5778

Markaas uga dhigay sahal dhabbaha (waa ka soo bixitaanka uurka hooyadi ama dhabbaha nolosha Ama jidka hanuunka);

# 5779

Haddana wuxuu sababaa inuu dhinto, oo u yeelaa qabri;

# 5780

Oo markuu doono wuu soo bixin.

# 5781

Mayee, ma uusan fulin Wuxuu amray (towxiidka iyo sama falka iyo ka fogaanshaha shirkiga iyo xume falka).

# 5782

Ee qofku bal ha fiiriyo cuntadiisa.

# 5783

Sidee baan u soo shubnaa biyaha soo shubid badan,

# 5784

Markaas Waxaan jeexnaa arlada jeexdin gaballo ah,

# 5785

Oo sababnaa inay ka soo baxaan haruur,

# 5786

Iyo cinab iyo naq.

# 5787

Iyo saytuun iyo geedo timireed.

# 5788

Iyo beero tanaad ah.

# 5789

Iyo miro iyo caws.

# 5790

Sahay aad leedihiin idinka iyo xoolihiinnuba.

# 5791

Markase ay qeylada dhego beelisada ah timaaddo (Qiyaamuhu dhaco).

# 5792

Maalintaa uu qofku ka carari walaalki,

# 5793

Iyo hooyadi iyo aabbihi.

# 5794

Iyo xaaskiisa iyo ilmahiisa,

# 5795

Qof walba oo ka mid ah, Maalinkaas waxaa heysan arrin ku filan.

# 5796

Wejiyo (qaar) Malinkaas way ifi.

# 5797

Iyagoo muusoon, ku faraxsan warka san (ee ah Jannada ay geli).

# 5798

Oo wejiyo (kale) Maalinkaas waxay ahaan kuwo booreysan;

# 5799

Mugdi baa dabooli.

# 5800

Kuwaasi waa kuwa ah gaalada, dambiilayaasha.

# 5801

Marka qorraxda la iftiin tiro,

# 5802

Oo xiddiguhu soo daataan,

# 5803

Oo buuraha la rujiyo.

# 5804

Oo geela rimman (iyo qofka waxa uu ugu jecel yahay maalkiisa) caddilo oo isaga dhaqaaqo.

# 5805

Oo dugaagga la soo wada kulmiyo.

# 5806

Oo badaha la shido (ama soo fatahaan);

# 5807

Oo nafaha lagu lammaaniyo jirarkooda;

# 5808

Oo (tii kastoo) la xabaalay iyadoo nool (ama ilmahii la iska soo riday) la weydiiyo,

# 5809

Denbigee baa loo dilay?

# 5810

Oo marka kutubta (acmaasha aadmiga ee malaa'igtu qorayeen) la fidiyo.

# 5811

Oo marka samada la tiroo la duubo,

# 5812

Oo Naarta la huriyo.

# 5813

Oo Jannada la soo dhoweeyo.

# 5814

Naf walbaa waxay (markaa) ogaan waxay la goob iyo shir timid.

# 5815

Mayee se Waxaan (waa Alle'e) ku dhaartay xiddigaha dib gurta.

# 5816

Ee ku socda rugahooda, ee qarsooma.

# 5817

Iyo habeenka marka uu tago.

# 5818

Iyo subaxa marka uu neefsado.

# 5819

Hubaal kani (Qur'aanka) waa hadalka (Ilaahay) uu keenay Rasuul sharaf badan (Jabriil).

# 5820

Awood iyo meeqaan sare ku leh (Allaah) agtiis, Rabbiga Carshiga,

# 5821

La adeeco, haddana aamin ah kalsooni lagu qabo.

# 5822

Oo Saaxiibkiin (Nabi Muxammad) ma aha (innaba) ku jin ku jiro.

# 5823

Oo xaqiiq horay buu ugu arkay isaga (Jabriil) jihada cad (dhinaca qorrax soo baxa).

# 5824

Oo ma aha isagu (Muxammad) mid ceshada cilmiga ku saabsan Ghaybka.

# 5825

Oo (Qur’aanku) ma aha hadalka Shaydaan laga soo ceyrshay (samooyinka).

# 5826

Ee xaggee baad u socotaan?

# 5827

Wax kale ma aha aan aheyn Waano ku socota ummadaha.

# 5828

Kii isagu idinka mid ah ee raba inuu qaado jid toosan.

# 5829

Oo wax ma doontaan aan ahayn waxaa uu Allaah doono, Rabbiga uunanka.

# 5830

Marka samada ay u kala dhanbalanto gaballo.

# 5831

Oo xiddiguhu kala firdhaan.

# 5832

Oo marka badaha la burqiyo.

# 5833

Oo qabuuraha la soo qufo.

# 5834

Naf walbaa waxay markaa ogaan waxay hormarsatay iyo (waxay) dib marisay.

# 5835

Qof yahow! Maxaa kaa jeediyey Rabbigaaga, Roonaanta Badan?

# 5836

Kaasoo ku abuuray, ee ku taam yeelay Ee kaa dhigay mid isku dheella tiran?

# 5837

Oo suurad tuu doono kaa rakibay.

# 5838

Mayee balse waxaad beenisaan maalinka is abaal marinta.

# 5839

Oo xaqiiq waxaa jira dhab ahaan ilaalo Korkiinna ah ( malaa’ig idiin xil saaran).

# 5840

Sharaf leh qoraa ah (qora acmaasha uunka: dadka iyo jinka),

# 5841

Ogsoon wax kastoo aad fashaan.

# 5842

Hubaal baarriyadu waxay dhabtii dhex ahaan barwaaqo.

# 5843

Oo hubaal dambiilayaashu waxay dhabtii dhex ahaan dab ololaya.

# 5844

Oo ay gali si ay ugu gubtaan Maalinka Is abaal marinta.

# 5845

Oo ma ahaan doonaan sinnaba kuwo ka maqan xaggeeda.

# 5846

Oo maxaa ku ogeysiiyey waxa ay Maalinta is abaal marintu tahay?

# 5847

Misna, maxaa ku ogeysiiyey waxa ay Maalinta is abaal marintu tahay?

# 5848

(Waa) maalinta aysan nafi wax u tareyn naf kale. Oo amarka Maalintaas waxaa gebi ahaanba iska leh Allaah.

# 5849

Hoog waxaa leh kuwa dadka (xaqooda) duudsiya.

# 5850

Kuwa, marka ay wax beegaan (xaqooda ah) u oofsada si dhan oo kaamil ah.

# 5851

Markase ay u beegaan dadka kale ama miisaamaan dhima oo nuqsaamiya.

# 5852

Mawaysan kuwaasu yaqiinsaneyn in la soo bixin doono (si loo xisaabiyo).

# 5853

Maalin aad u weyn.

# 5854

Maalinka dadka la hor keeni Rabbiga uunanka?

# 5855

Mayee! hubaal, diiwaanka dambiilayaasha wuxuu yaal Sijjiin.

# 5856

Oo maxaa ku ogeysiiyey waxa uu Sijiinku yahay?

# 5857

Waa (aayahooda) ku diiwaan gashan kitaab qoran.

# 5858

Hoog Maalinkaas waxaa leh xaq beeniyayaasha (nabad diidka ah).

# 5859

Kuwa beeniya Maalinka is abaal marinta (Qiyaamaha).

# 5860

Oo cidi ma beeniso aan aheyn xad-gudbe kastoo dambiile ah.

# 5861

Marka Aayadahayaga loo akhriyo, yidhaahda: Waa sheekooyinkii dadkii hore.

# 5862

Mayee’ bal waxay fali jireen (oo macaasi ah) baa waxay ku noqdeen sida mirir madow quluubtooda dushood.

# 5863

Mayee, hubaal waxaa maalinkaa laga xijaabi Rabbigood.

# 5864

Oo hubaal waxay gali oo ku guban dab olol badan.

# 5865

Markaas waxaa lagu odhan: Waxakanu waa waxaad beenin jirteen.

# 5866

Mayee, hubaal, diiwaanka baarriyiintu wuxuu ku (xafidan yahay) Cilliyyuun.

# 5867

Oo maxaa ku ogeysiiyey waxa uu Cilliyuunku yahay?

# 5868

Waa (aayahooda) ku diiwaan gashan kitaab qoran.

# 5869

Ay arkaan kuwaa loo soo dhoweeyo (Allaah).

# 5870

Hubaal baarriyiinta waxay dhabtii dhex ahaan barwaaqo gudaheed.

# 5871

Sariiro boqoreed korkood, iyagoo ka eegaya (wax waliba).

# 5872

Waxaad ka garan wejiyadooda dhalaalka barwaaqada.

# 5873

Waxaa la siin si ay u cabbaan khamri (saafi ah) ee la abburay.

# 5874

Inteeda u dambeysa ay tahay miski, ee (arrin)kani ha u tartameen tartamayaashu.

# 5875

Oo dheeheeda waa biyo xagga Tasniim ah.

# 5876

Il ay ka cabbi kuwa (Alle) ugu dhowaada (towxiid iyo camallo san).

# 5877

Hubaal kuwa dambiilayaasha ah waxay ku qosli jireen kuwa (Xaqa) rumeeya.

# 5878

Oo haddii ay soo ag maraan waa isu il-jabin jireen.

# 5879

Oo marka ay u laabtaan ehelkooda waxay laaban jireen iyagoo ku maaweeleysanaya,

# 5880

Oo marka ay arkaan, waxay odhan jireen: hubaal! Kuwakanu waa kuwo dhabtii lunsan.

# 5881

Oo looma dirsan inay gaar ka hayaan iyo ilaalo (mu’miniinta) dushooda.

# 5882

Marka maanta kuwa (Xaqa) rumeysan waxay ku qosli gaalada.

# 5883

Sariiro boqoreed (sare) korkood, iyagoo ka eegaya.

# 5884

Hubaal gaalada waxaa lagu abaal mariyaa wax u dhigma waxa ay (xume) faleen.

# 5885

Markay samadu u jeexanto gaballo.

# 5886

Oo adeecdo Rabbigeed, oo waa xaq inay adeecdo;

# 5887

Oo marka arlada la fidiyo,

# 5888

Oo u soo tuurto debedda waxa ku jira gudaheeda oo ka marnaato,

# 5889

Oo ay adeecdo Rabbigeed, oo waa xaq inay adeecdo.

# 5890

Qofyahow! Hubaal howl baa kuu ahaatay (ilaa aad kala kulanto Alle) Rabbigaa (waa kuu timaaddo geeri) howl adag, waadna la kulmi (natiijada camalladaada khayr ama shar Maalinta Qiyaamaha).

# 5891

Ee ma kan isagu lagu siiyo Kitaabkiisa gacantiisa midig,

# 5892

Waxaa la xisaabin doonaa xisaab fudud.

# 5893

Oo wuxuu u laaban ehelkiisa isagoo faraxsan.

# 5894

Ma kan se isaga laga siiyo Kitaabkiisa dhabarkiisa gadaashiisa,

# 5895

Wuxuu u yeedhan doonaa hoog.

# 5896

Oo geli naar hureysa.

# 5897

Hubaal wuxuu ahaa mid Ehelkiisa dhexdooda kibirsan.

# 5898

Hubaal wuxuu mooday inuusan marnaba (u) soo noqoneyn (Xaggayaga).

# 5899

Haayoo, hubaal, Rabbigiis baa u jeeday.

# 5900

Mayee se, Waxaan ku dhaartay (waa Alle'e) cir gaduudda gabbal dhac;

# 5901

Iyo habeenka iyo wuxuu qariyo;

# 5902

Iyo dayaxa marka uu buuxsamo.

# 5903

Waxaad hubaal mari heerar kala duwan (noloshan iyo Aakhiradaba).

# 5904

Muxuuse arrinkoodu yahay inaysan rumeyn?

# 5905

Oo marka Qur’aanka loo akhriyo ma sujuudaan oo uma hoggansamaan?

# 5906

Bal, kuwa gaalooba wayba beeniyaan (Xaqa).

# 5907

Oo Allaah baa aad u ogsoon waxay qariyaan.

# 5908

Ee ugu bishaaree cadaab aad u xanuun badan.

# 5909

Hase yeeshee kuwa (xaqa) rumeysan oo samaha fala waxay leeyihiin abaalgud aan marnaba go’i doonin (waa Jannada'e).

# 5910

Waxaan (waa Alle'e) ku dhaartay rugaha xiddiguhu maraan.

# 5911

Iyo Maalinta ballanta ah.

# 5912

Iyo shaahidka (Nabi Muxammad) iyo kuwa la arko (waxa lagu falo, waa muslimiinta loo caddibo Dar Ilaahay).

# 5913

Belo ha ku dhacdo qoladii godka.

# 5914

Ee lahaa dab olol iyo shidaal badan.

# 5915

Iyagoo (gaaladu) kor fadhiyeen (godka).

# 5916

Oo waxay ka ahaayeen goob joog waxay ku falayeen (oo gardarro ah) Mu’miniinta.

# 5917

Oo kuma ay gelin wax kale aan aheyn inay rumeeyeen Allaah, Adkaadaha Sharafta leh , ee la Ammaano.

# 5918

Ee, iska leh mulkiga (iyo maamulka) samooyinka iyo arlada! Oo Allaah wax walba waa u Jeedaa.

# 5919

Hubaal kuwa caddiba mu’miniinta iyo mu’minooyinka, markaas aan toobad keenin, waxay leeyihiin cadaab Naar ah, oo waxay leeyihiin cadaab gubeysa.

# 5920

Hubaal kuwa (xaqa) rumeysan oo samaha fala, waxay leeyihiin beero hoostoodu ay webiyo qulqulaan. Kaasi baa ah Liibaanta Weyn.

# 5921

Hubaal Qabashada Rabbigaa waa mid aad u daran.

# 5922

Hubaal Isaga weeye Kan uuma (uunka) oo dib u soo saari.

# 5923

Oo Waa Isaga Dambi Dhaaf Badanaha, Gacalka ah.

# 5924

Rabbiga Carshiga, Sharafta Badan.

# 5925

Falaha Weyn ee wuxuu Doono.

# 5926

Ma ku soo gaaray warka ciidammadii,

# 5927

Fircoon iyo Thamuud?

# 5928

Balse! Kuwa gaalooba waxay ku sugan yihiin beeninta xaqa.

# 5929

Oo Allaah baa ka kooba dhinac kasta.

# 5930

Bal! Kani waa Qur’aan Sharaf Badan.

# 5931

Ku yaal Looxa Maxfuudka.

# 5932

Waxaan (waa Alle'e) ku dhaartay samada iyo Xiddigga guura.

# 5933

Oo maxaa ku ogeysiiyey waxa uu xiddiga guura) yahay?

# 5934

Waa xiddiggaa iftiinka badan.

# 5935

Ma jirto naf aanu kor joogin ilaaliye (malag).

# 5936

Ee ha fiiriyo qofka waxa laga abuuray.

# 5937

Waxaa laga abuuray biyo horay u soo booda.

# 5938

Oo ka yimaada dhabarka iyo feeraha dhexdood,

# 5939

Hubaal (Alle) wuu karaa inuu u soo celiyo nolosha.

# 5940

Maalinta waxyaalaha qarsoon iyo wixii sir ahaan loo falay la muujin doono.

# 5941

Ma lahaan doono (gaalku) xoog ama wax u soo gargaara midna.

# 5942

Waxaan (waa Alle'e) ku dhaartay cirka soo celcelinta badan (ee soo shuba roobka).

# 5943

Iyo dhulka dil-dillaaca badan (ee soo saara dhirta iyo daaqa),

# 5944

Hubaal kani (Qur'aanku) waa hadal dhab ah oo cad.

# 5945

Oo ma aha dhayal.

# 5946

Hubaal waxay qoolaan shirqool .

# 5947

Oo Anigu (sidoo kale) Waxaan qorsheeyaa qorshe.

# 5948

Ee u sug gaalada: Daa wax yar.

# 5949

Xurmo weynee oo huf Magaca (Alle) Rabbigaa, aad u Sarreeya.

# 5950

Kan abuuray (uunka), ee hagaajiyey.

# 5951

Oo ah Kan wax kasta qaddaray, markaa ku hagay (qaddarkiisa).

# 5952

Oo ah Kan soo saara daaqa.

# 5953

Oo misna ka dhiga xaabo madow.

# 5954

Waxaan kaa yeeli doonnaa (Nabi Muxammadow) inaad akhrido (Qur’aanka) mana illaaweysid,

# 5955

Wuxuu Allaah doono ma’ahee, Wuxuu Og yahay waxa muuqda iyo waxa qarsoonba.

# 5956

Oo Waxaanu kuu fududeyn midda sahlan (Islaamka).

# 5957

Ee waani, markay waanadu wax tari.

# 5958

Kan isagu (ka) baqa (Ilaahay) baa ku waano qaadan.

# 5959

Oo kan hoogaha ah baa ka fogaan (waanada).

# 5960

Kaasoo geli Naar aad u weyn (dab aan dameyn).

# 5961

Markaa kuma noolaanayo, mana ku dhimanayo.

# 5962

Waxaa dhab ahaan liibaani qofka ka daahiriya naftiisa (shirki iyo xume fal).

# 5963

Oo xurmo weyneeya Magaca (Alle) Rabbigi oo salaadda tukada.

# 5964

Balse waxaad door biddaan nolosha adduunkan;

# 5965

Aakhirada baase khayr badan oo daa’insan.

# 5966

Hubaal (hadal)kani wuxuu ku yaal Kututbtii hore,

# 5967

Kutubtii Ibraahiim iyo Muuse.

# 5968

Mawuusan kuu iman warka dabooshada (Qiyaamaha).

# 5969

Wejiyo (qaar) maalintaas waxay ahaan kuwo dulleysan.

# 5970

Howlan, aad u daallan.

# 5971

Waxay Geli Naar aad u kulul.

# 5972

Waxaa laga waraabin il kulul oo kareysa.

# 5973

Ma laha wax cunto ah qodxo maahee.

# 5974

Kaasoo aan wax cayilin, gaajona wax ka tarin.

# 5975

Wejiyo (kale) Maalintaas, waxay ahaan kuwo nicmeysan.

# 5976

Raalli ah dadaalkoodii darti.

# 5977

Ku jira Beer sare gudaheed.

# 5978

Aysan ku maqleyn hadal macno darro ah.

# 5979

Gudaheeda waxaa ah il socota.

# 5980

Waxaa gudaheed ah sariirro la kor yeelay.

# 5981

Iyo koobab diyaar laga dhigay.

# 5982

Iyo barkimooyin la safay.

# 5983

Iyo gogollo la fidshey.

# 5984

Mawaysan haddaba eegin geela, sida loo abuuray?

# 5985

Iyo cirka, sida loo kor yeelay?

# 5986

Iyo buuraha, sida loo dhidbay?

# 5987

Iyo dhulka, sida loo fidiyey?

# 5988

Ee wax waani, waayo waxaad adigu uun tahay waaniye.

# 5989

Ma tihid adigu mid qasab ku leh.

# 5990

Kii se dhabarka jeediya oo gaalooba;

# 5991

Wuxuu Allaah ku cadaabi cadaab aad u weyn.

# 5992

Xaqiiq waa Xaggayaga meel noqodkoodu;

# 5993

Markaas hubaal Annaga bay na saaran tahay xisaabintooda.

# 5994

Waxaan (waa Alle'e) ku dhaartay waaberiga,

# 5995

Iyo habeennada tobanka ah[^1].

[^1]: Tobanka maalmood ee u horreeya bisha Arrafo.

# 5996

Iyo dhabanka iyo witirka (tirada is dheer).

# 5997

Iyo habeenka marka uu tago.

# 5998

Runtii taasi waxaa ugu sugan dhaar kuwaa garashada leh.

# 5999

Mawaadan u fiirsan sida Rabbigaa u galay (reer) Caad?

# 6000

Qolodii Iram, ee lahaa saraha aad u dhaadheer.

# 6001

Aan wax la mid ah laga sameyn magaalooyinka kale.

# 6002

Iyo (sida uu u galay) Thamuud, ee kala dhambalayey dhadhaabyo waaweyn tog gudahi ah (ay ka dhigtaan guryo iy jidad).

# 6003

Iyo (sida uu u galay) Fircoon, ee lahaa (Boqortooyada iyo ciidammada tirada badan iyo dhismooyin dhaadheer iyo) tiirar ( xabsiyo la geeyo dadka oo lagu caddibo)?

# 6004

Kuwaasoo ku qooqay magaalooyinka.

# 6005

Oo ku badiyey fasahaad dhexdeeda?

# 6006

Markaasuu (Allaah) Rabbigaa ku shubay korkooda noocyo kala duwan oo cadaab daran ah.

# 6007

Hubaal (Allaah) Rabbigaa baa u jeeda oo arkaya.

# 6008

Ee ma aadmiga, marka uu Rabbigi imtixaano, oo sharfo oo u nicmeeyo wuxuu yidhaahdaa: (Allaah) Rabbigay waa i sharfay.

# 6009

Markase uu (si kale) u imtixaano oo ku ciriirsho risiqa, wuxuu yidhaahdaa; Rabbigay waa i liiday.

# 6010

Mayee’ bal ma daryeeshaan agoonka.

# 6011

Oo iskuma boorrisaan quudinta miskiinka.

# 6012

Oo waxaad ku cuntaan xaqdarro dhaxalka idinkoo booli ku cunaya (wax kasta) si aan kala saar lahayn.

# 6013

Oo waxaad jeceshihiin Maalka jaceyl aad u daran.

# 6014

Mayee! Marka dhulka laga dhigo budo,

# 6015

Oo (Allaah) Rabbigaa yimaado iyo (sidoo kale) malaa’igta oo saf saf ah.

# 6016

Oo laga yeelo Naarta mid muuqata Maalintaas. Maalintaas buu Aadmigu (gaalku) waansami, maxayse waantoobidda (markaa) u tari?

# 6017

Wuxuu odhan: Alla haddaan wax horay ugu soo dirsan lahaa noloshaydatan.

# 6018

Maalintaas se cidna wax uguma cadaabto (wuxuun la mid ah) Cadaabkiisa.

# 6019

Oo cidi wax uma xirxirto, (wuxun la mid ah) Xirxiriddiisa.

# 6020

Naf yahay se adiga xasillooneey.

# 6021

U noqo (Allaah) Rabbigaa, adigoo raalli ka ah oo raalli lagaa yahay.

# 6022

Ee gal addoomaheyga (wanaagsan) dhexdood.

# 6023

Oo gal Jannadeyda.

# 6024

Mayee, Waxaan (waa Alle'e) ku dhaartay magaaladan (Makkah).

# 6025

Oo adiga (Muxammadow) waad ka eed tiran tahay (ku dagaallanka) magaaladan[^1].

[^1]: Ibnu Cabbaas a.k.r. waxaa laga soo weriyey inuu yidhi: Rasuulkii Alle s.c.w. wuxuu yidhi maalintii furashada Makka: Beledkan Alle waa caagay, waa inaan la goyn qodaxdiisa, oo la didin ugaadhiisa, oo la qaadan wixii ku luma oo dad ka dhaca qof naadinaya oo carrifaya maahee. (Al-Bukhaari) Nabigu s.c w. Wuxuu yidhi;

    Aniga waxaa la I banneeyey Saacad keliya, haddana xurmadeedda waa sidii hore.

# 6026

Oo waa igu waalidka (Ibraahiim) iyo waxa uu dhalay (Ismaaciil).

# 6027

Xaqiiq Waxaan abuurnay aadmiga isagoo ku sugnaan dhib iyo howl.

# 6028

Ma wuxuu moodaa inaysan cidna awood ku dul lahayn?

# 6029

Wuxuu leeyahay: Waxaan lumiyey maal badan.

# 6030

Ma wuxuu moodaa inaysan cidna arag?

# 6031

Miyaanan u yeelin labo indhood?.

# 6032

Iyo carrab iyo labo bishimood?

# 6033

oo aan tusin labada jidood?

# 6034

Ee muu ka gudbo jidka buurta ah?

# 6035

Oo maxaa ku ogeysiiyey (waxa ay tahay ee looga gudbo) jidkaa buurta ah?

# 6036

(Waa) xoreynta qof (addoon ah).

# 6037

Ama siinta cunno maalin gaajo jirto.

# 6038

Agoon, aad qaraabo tihiin.

# 6039

Ama miskiin dhulka yaal.

# 6040

Haddana ka mid ah kuwa (Xaqa) rumeysan, oo iskula dardaarma sugnaanta iyo sabarka, oo (sidoo kale) iskula dardaarma naxariista (iyo is jeclaanta).

# 6041

Waa kuwaas qolada Midigta (Jannada).

# 6042

Kuwa se ku gaalooba Aayadahayaga waa kuwaas qolada Bidixda (ehlu Naarka).

# 6043

Dushooda waa Naar korka looga xidhi.

# 6044

Waxaan (waa Alle'e) ku dhaartay qorraxda iyo iftiinkeeda;

# 6045

Iyo dayaxa marka uu raaco (qorraxda).

# 6046

Iyo maalinta marka ay muujiso caddaankeeda.

# 6047

Iyo habeenka marka uu yeelo dabool (arlada) dusheeda.

# 6048

Iyo samada iyo Kan (Alle) Isagu dhisay;

# 6049

Iyo arlada iyo Kan (Alle) Isagu goglay,

# 6050

Iyo nafta iyo Kan (Alle) Isagu simay.

# 6051

Markaas kala garansiiyey waxa fiican ee u dan ah iyo waxa xun ee u daran,

# 6052

Waxaa dhab ahaan liibaani qofka (ka) daahiriya ( shirki iyo xume falka) naftiisa.

# 6053

Oo waxaa dhab ahaan hoogi qofka xumeeya naftiisa.

# 6054

Thamuud waxay beeniyeen (Xaqa) kibirkoodii darti.

# 6055

Waa tii uu koodii uga sharka badnaa soo baxay.

# 6056

Markaasuu Rasuulkii Ilaahay (Saalix) ku yidhi : Iska daaya Hasha Ilaahay! (ha dilana) oo siiya waraabkeeda.

# 6057

Wayse beeniyeen, oo gowraceen (Hashii). Markaasuu Rabbigood u baabbi’yey dambigoodii dartiis, oo dhulka la simay (ama ka wada simay ciqaabkii).

# 6058

Oo Kama uu cabsado cidhibteeda.

# 6059

Waxaan (waa Alle'e) ku dhaartay habeenka marka uu daboolo (waxa samada iyo arlada dhexdooda ah).

# 6060

Iyo maalinta marka ay iftiinto oo muuqato;

# 6061

Iyo abuurista labka iyo dheddigga.

# 6062

Dadaalkiinnu hubaal waa kala ujeeddo duwan yahay.

# 6063

Ee ma kan isagu wax bixiya oo ka dhowrsada (shirkiga iyo xumaha).

# 6064

Oo rumeeya Tan aad u fiican (Jannada):

# 6065

Waxaan u fududeyn doonnaa jidka fudud (Islaamka).

# 6066

Ma kan se isagu bakheylka ah oo isu arka mid deeqtoon.

# 6067

Oo beeniya tan aad u fiican (Jannada).

# 6068

Waxaan u fududeyn doonnaa tan adag (dhabbaha Naarta);

# 6069

Oo muxuu maalkiisu u tari marka uu halaagsamo.

# 6070

Hubaal waa xil na saaran inaan tusinno jidka (toosan),

# 6071

Oo hubaal Annaga baa leh tan dambe Aakhirada) iyo tan horeba (adduunka).

# 6072

Ee waxaan idiinka digayaa Naar ololeysa.

# 6073

Ma uu galayo waxaan ahayn hoogaha.

# 6074

Ee (Xaqa) beeniya oo dhabarka u jeediya.

# 6075

Oo waxaa laga fogeyn doonaa (Naarta) kan (ka) dhowrsada (shirkiga iyo xumaha).

# 6076

Ee bixiya maalkiisa si uu isu daahiriyo.

# 6077

Isagoo uusan jirin cid ku leh abaal uu u gudayo.

# 6078

Aan ahayn doonista Wejiga Rabbigi, ee aad u Sarreeya.

# 6079

Oo wuu raalli noqon doonaa.

# 6080

Waxaan (waa Alle'e) ku dhaartay Barqada.

# 6081

Iyo habeenka marka uu wax ku daboolo mugdigiisa.

# 6082

Rabbigaa kaama tagin (Muxammadow), mana uu kuu cadhoon.

# 6083

Oo hubaal waxa dambeeya baa kaaga khayr badan waxa hore u tagey.

# 6084

Oo Rabbigaa baa deeq ku siin doona, marka waad raalli noqon.

# 6085

Miyuusan ku helin adigoo agoon ah oo ku hoyaadin?

# 6086

Oo ku helin adigoo habowsan oo kuma hanuunin?

# 6087

Oo ku helin adigoo caydh ah oo kuma hodmin?

# 6088

Ee ma agoonka, ha dhibin.

# 6089

Oo ma kan wax weydiista, ha canaanan.

# 6090

Oo ma xagga Nicmadda Rabbigaa (Islaamka, Towxiidka, Qur'aanka, Nabinnimada, caddee (oo ka mahad celi).

# 6091

Miyaanaan kuu waasicinnin (Nabi Muxammadow) laabtaada?

# 6092

Oo sidaa kaaga dejin culeyskii ku saarnaa,

# 6093

Kaasoo cusleeyey dhabarkaaga,

# 6094

Oo aanaan kor yeelin meeqaankaaga?

# 6095

Ee hubaal dhibka waxaa la socda faraj.

# 6096

Waxaa hubaal dhibka la socda faraj.

# 6097

Ee markaad bogto (salaadda), ku dadaal duceysiga.

# 6098

Oo xagga Rabbigaa (keliya) wax ka rajee.

# 6099

Waxaan (waa Alle'e) ku dhaartay Tiinka iyo Zaytuunka.

# 6100

Iyo Buurta Siinaay.

# 6101

Iyo magaaladan Aaminka ah (Makkah),

# 6102

Xaqiiq Waxaan u abuurnay Aadmiga qaab kan u wanaagsan.

# 6103

Misna waxaan u celinnay hooseeyayaasha kan u hooseeya.

# 6104

Marka laga reebo kuwa (Xaqa) rumeysan oo samaha fala, waxay mudan doonaan jar aan weligi go’ynin.

# 6105

Ee maxaa kugu xamaabri (aadmigow) inaad beeniso arrinka is abaal marinta (Aakhiro)?

# 6106

Sow ma aha Allaah Kan u wanaagsan inta wax xukunta?

# 6107

Ku akhri Magaca (Alle) Rabbigaa, ee abuuray (wax waliba).

# 6108

Ka abuuray aadmiga xinjir.

# 6109

Akhri! Oo Rabbigaa (Allaah) waa Sharaf Badnaha,

# 6110

Ee baray sida wax loogu qoro qalinka.

# 6111

Baray Aadmiga wax uusan aqoon.

# 6112

Mayee! Aadmigu (kan gaalka ahi) xaqiiq wuu xadgudbaa oo kibraa.

# 6113

Markuu ahaado mid deeqtoon (leh maal, awlaad, iyo caafimaad).

# 6114

Hubaal! Waa xagga (Alle) Rabbigaa noqodku.

# 6115

Ma waad aragtay midka isaga ka reeba.

# 6116

Addoon markuu tukado?

# 6117

Bal ka warran haddii uu ku sugan yahay (addionkaa) jid toosan?

# 6118

Amaba uu amro xume ka dhowrsiga?

# 6119

Bal ka warran haddii uu kaasina (gaalka ahi) beeniyo Xaqa, oo dhabarka u jeediyo?

# 6120

Mawuusan ogeyn in Alle arko?

# 6121

Mayee! Haddii uusan meel joogin, waxaanu hubaal qaban doonnaa foodda,

# 6122

Food beenley ah oo gefley ah.

# 6123

Markaa ha u yeedho golihiisa.

# 6124

Waxaan innaguna u yeereynaa malaa’ig daran.

# 6125

Mayee, Ha adeecin, oo sujuud, oo ugu dhowow (Alle, towxiid iyo camal san iyo ka fogaansho shirki iyo xume fal).

# 6126

Hubaal Waxaanu soo dejinnay (Qur’aanka) habeenka Qaddarka.

# 6127

Oo maxaa ku ogeysiiyey wuxuu habeenka Qaddarku yahay?

# 6128

Habeenka Qaddarku (camalka iyo cibaadeysigeed) wuxuu ka khayr iyo ajar badan yahay kun bilood ( sano iyo afar bilood).

# 6129

Malaa’igta iyo Jabriil baa la soo dega (habeenkaa) Idanka Rabbigood arrin walba oo xukun ah,

# 6130

Nabad weeye ilaa waagu ka baryo[^1].

[^1]: Caa'isha a.k.r. waxaa laga soo weriyey in Rasuulkii Alle s.c.w. yidhi: Ka doondoona layaltul Qadarka tirooyinka is dheer ee tobanka habeenood ee u dambeeya Ramadaanka. (Bukhaari)

# 6131

Kuwa gaaloobay oo ka mid ah ehlu Kitaabka (Yuhuudda iyo Nasaarada) iyo mushrikiinta ma ahayn kuwa ka tagaya (gaalnimadooda) intay uga timaado xujada cad.

# 6132

Rasuul (Muxammad) ka socda xagga Alle oo akhriyaya waraaqo daahir ah.

# 6133

Ay ku yaallaan dhammaan xeerarka wanaagsan.

# 6134

Oo kuwaa la siiyey Kitaabka (Yuhuudda iyo Nasaarada) isma ay khilaafin kaddib markii mooyaane ay Xujada cad u timid (waa Nabi Muxammad s.c.w iyo Qur'aanka).

# 6135

Oo lama amrin waxaan aheyn inay caabudaan Allaah keliya iyagoo u gooni yeelaya cibaadada, oo toosan, iyo inay oogaan salaadda oo bixyaan Zakada, oo sidaas baa ah diinta toosan.

# 6136

Hubaal kuwa gaalooba oo ka mid ah ehlu-Kitaabka iyo mushrikiinta waxay dhex ahaan Naarta dabka aan dameyn ah iyagoo ku waaraya gudaheeda. Kuwaasi waa kuwa ugu sharka badan uunanka.

# 6137

Hubaal kuwa (Xaqa) rumeysan oo samaha fala, kuwaasi waa kuwa ugu khayr badan uunanka.

# 6138

Abaalkooda Rabbigood agtiis ah waa Beero negaadi ah oo ay hoostoodu webiyadu qul-qulaan, ay ku waari doonaan weligood, Allaah Raalli buu ka yahay, iyaguna Raalli ku yihiin. Sidaas waxaa leh kii isagu ka baqa Rabbigi.

# 6139

Marka arlada la gilgilo gilgilkeeda daran (Qiyaamaha).

# 6140

Oo arladu soo bixiso culeysyadeeda,

# 6141

Oo aadmigu yidhaahdo: Maxaa ku dhacay?

# 6142

Maalintaas waxay ka warrami akhbaarteeda.

# 6143

Inuu Rabbigaa u waxyooday darteed.

# 6144

Maalintaas dadku wuxuu u soo dareeri rac rac si loo tusiyo (jazaha)acmaashooda.

# 6145

Ee qofkii fala samaan le’eg saxar wuu arki

# 6146

Oo qofkii fala xumaan le’eg saxar wuu arki.

# 6147

Waxaan (waa Alle'e) ku dhaartay ordayaasha dheereeya (fardaha)neef tuura.

# 6148

Iyo kuwaa dabka kiciya.

# 6149

Haddana kuwaa qaada duullaanka subaxa hore,

# 6150

Markaas boorka kiciya,

# 6151

Markaa dhaqso bartanka ugu gala kulanka (cadowga);

# 6152

Hubaal! Aadmigu waa ka abaal dhacaa Rabbigi (Allaah).

# 6153

Oo hubaal isaga baa taasi ka markhaati ah.

# 6154

Oo hubaal Waa ku daran yahay Jeclaanta maalka.

# 6155

Ma wuusan haddaba ogeyn marka waxa ku jira qabuuraha la soo bixiyo.

# 6156

Oo waxa ku jira laabaha la caddeeyo.

# 6157

Hubaal (Allaah) Rabbigood maalintaas waa u Xog-Ogaal si dhan iyaga.

# 6158

Garaacdada (qalbiyada).

# 6159

Maxay tahay Garaacdadu?.

# 6160

Oo maxaa ku ogeysiiyey waxa ay tahay Garaacdadu?

# 6161

Maalinta ay dadku noqon sida baalallay kala firdhay.

# 6162

Oo buurahu noqon sida cudbi la dhilay.

# 6163

Ee ma kan isagu miisaankiisa (camallada wanaagsan) culeys yahay.

# 6164

Wuxuu ku noolaan nolol barwaaqo iyo farxad leh.

# 6165

Ma qofka se uu miisaankiisa (camallada wanaagsan) fudeyd yahay.

# 6166

Hoygiisu waa Haawiya.

# 6167

Oo maxaa ku ogeysiiyey waxa ay tahay?

# 6168

(Waa) Naar hureysa.

# 6169

Wax badsi doon baa idin jeediya.

# 6170

Ilaa aad siyaarataan qubuuraha (macnaha dhimataan oo la idinku aaso).

# 6171

Mayee! Waad ogaan doontaan.

# 6172

Misna, mayee! Waad ogaan doontaan.

# 6173

Mayee! haddii aad og tihiin ogaansho dhab ah.

# 6174

Waxaad hubaal arki Naarta ololka badan.

# 6175

Markaas waxaad hubaal ku ark il dhab ah

# 6176

Oo Maalintaa waxaa hubaal la idin weydiin Nicmooyinkii (la idinku galladeystay).

# 6177

Waxaan (waa Alle'e) ku dhaartay waqtiga.

# 6178

Hubaal Aadmigu wuxuu ku jiraa khasaaro.

# 6179

Marka laga reebo kuwa (Xaqa) rumeysan oo samaha fala, oo isu dardaraama Xaqa (iyo caddaalad falka), oo isu dardaarama sabarka (iyo sugnaanta).

# 6180

Hoog waxaa leh dure kasta, wax xanta.

# 6181

Kaasoo maal ururiya oo u heysta sahay ahaan (aanse ka bixin xaqa lagu leeyahay: sakada, iwm);

# 6182

Wuxuu moodaa in maalkiisu waarin?

# 6183

Mayee! Waxaa hubaal lagu tuuri burburisada.

# 6184

Oo maxaa ku ogeysiiyey waxa ay burburisadu tahay?

# 6185

Waa Naar Ilaahay oo la huriyey.

# 6186

Oo kor ugu baxda quluubta dushooda,

# 6187

Hubaal waxaa lagaga xidhi dusha korkooda.

# 6188

Tiirar la taagay dhexdood.

# 6189

Mawaadan u fiirsan sida Rabbigaa u galay qoladii maroodiga?

# 6190

Sow kama uu dhigin duullaankoodii wax jab iyo jah wareer ku dhammaaday,

# 6191

Oo ku soo dirin shimbiro guutoooyin ah,

# 6192

Ku soo ganeysa dhagaxyo dhoobo la kululeeyey ah,

# 6193

Markaas ka dhigay sidii bal la daaqay?

# 6194

Caadeysigii Quraysh darteed.

# 6195

Ay ka caada yeesheen safarka xagaaga iyo jilaalka (si nabdoonaan ah).

# 6196

Ee ha caabudaan (Allaah Keliya) Rabbiga Baydkan (Kacbada Makkah ku taal).

# 6197

Kaasoo ka quudiyey gaajo, oo ka aamin galiyay cabsi.

# 6198

Ma u fiirstay kan isagu beeniya is abaal marinta (Aakhiro).

# 6199

Kaasu waa kan ula dhaqma agoonta si qallafsan[^1].

[^1]: Sahal bin Sacad a.k.r. waxaa laga soo weriyey inuu yidhi: Rasuulkii Alle s.c.w. wuxuu yidhi: Aniga iyo kan daryeela agoonka, waxaan gali Jannada innagoo sidaas oo kale ah. Wuxuuna kor u qaaday fardhexeda iyo murugsatada oo simay oo isu dhoweeyey. (Bukhaari)

# 6200

Oo aan ku dhiirra gelin (dadka kale) quudinta miskiinka[^2].

[^2]: Abuu Hurayra a.k.r. waxaa laga soo weriyey in Nabigu s.c.w yidhi: Qofka u dadaala oo u shaqeeya dumarka da'da ah ee laga dhintay iyo masaakiinta wuxuu heli doonaa ajar la mid ah mujaahidka u diriraya Jidka Ilaahay ama kan habeenkii oo dhan u taagan salaadda oo aan daaleyn iyo kan soomanaha ah ee aan afurin. (Bukhaari)

# 6201

Ee waxaa hoog leh kuwaa tukada,

# 6202

Ee ka dhoohan salaaddooda (ka dib dhiga waqtiyadooda).

# 6203

Kuwaasoo u fala (samaha) si loo arko.

# 6204

Ee bixin diida waxyaalaha aan looga maarmin nolol maalmeedka (zako iyo sadaqo iyaga warkoodba daaye).

# 6205

Hubaal Waxaanu ku siinnay (Nabi Muxammadow) Al-Kowthar (webi ah Jannada iyo khayr kaloo tiro badan).

# 6206

Ee u tuko Rabbigaa Dartiis, oo (u) qal xoolo (adigoo Isaga Keliya ugu dhowaan).

# 6207

Hubaal nacabkaaga waa isaga kan cirib go’a[^1].

[^1]: Abuu Hurayra a.k.r. waxaa laga soo weriyey in Rasuulkii Alle s.c.w. yidhi: Waxaan ku dhaartay Kan ay Gacantiisu ku jirto nafteyda, midkiinna ma ahaan doono mu'min dhan jeer uu aniga iga sii jecel yahay waalidki iyo ilmahiisa, iyo dadka oo dhammi", (Al-Bukhaari)

# 6208

Dheh: Gaalooy.

# 6209

Anigu ma caabudo waxa aad caabuddaan,

# 6210

Idinkuna ma caabuddaan Kaan Anigu caabudo (Allaah Keliya).

# 6211

Mana caabudi doono waxa aad caabuddaan (oo ilaahyo been ah).

# 6212

Idinkuna ma caabudi doontaan Kaan anigu caabudo (Alle Weyne kor ahaaye).

# 6213

Waxaad leedihiin diintiinna (dhaqankiinna), aniguna waxaa leeyahay diinteyda (dhaqankeyga, oo bari baan idinka ahay).

# 6214

Marka uu yimaado Gargaarka Ilaahay iyo guusha (Furashada Makkah).

# 6215

Oo aad aragto dadka oo u soo galaya diinta Ilaahay (Islaamka) rac-rac (kooxo),

# 6216

Markaas ku tasbiixso Ammaanaha Rabbigaa, oo weydiiso Dambi Dhaafkiisa. Hubaal waa Isaga kan u soo laabashada badan (Naxariista).

# 6217

Ha hoogeen labada gacmood ee Abuu-Lahab (waa Nabiga adeerki oo ahaa cadow Islaam, waxaana la mid ah oo soo galaya cadow Islaam kasta) hoogyeyna[^1].

[^1]: Ibnu Cabbaas a.k.r. waxaa laga soo weriyey inuu yidhi: Markii ay soo degtay Aayadda Qur'aanka ee leh: "U dig xigaaladaada kuu dhow". Nabigu s.c.w. wuxuu billaabay inuu u yeeraa ( qabaa'isha Carbeed): Reer Banii Fihirow, Reer Banii Cadiyow, isagoo mid mid u xusaya jilbaha iyo laamaha ay ka kooban yihiin Quraysh. Xitaa ninkii aan imaan karin wuxuu soo dirsaday cid ka socota isaga si uu u soo eego waxa jira. Markaasaa waxaa yimid Abuu Lahab iyo odayaashii Quraysh. Nabigu s.c.w. wuxuu yidhi: Ka warrama haddii aan idiin sheego ciidan fardooley ah oo soo scoda toggan gadaashiisa ee dooneysa inay idin weeraraan ma iga rumeysan laheydeen? Waxay yidhaahdeen: Haa , kuguma baran waxaan run aheyn.. markaasuu Nabigu s.c.w. wuxuu yidhi: Haddaba waxaan idiinka digayaa cadaab daran oo idinku soo fool leh haddii aydaan Allaah rumeyn iyo Rusushiisa. Abuu Lahab wuxuu yidhi: Hoog oo ba' maanta oo idil, ma waxaan baad isugu kaaya yeertay? Markaasaa waxaa soo degay Tabbat Yadaa Abii Lahab.... (Al-Bukhaari)

# 6218

Maalkiisa iyo wuxuu kasbado waxba uma ay tari doonaan.

# 6219

Oo Wuxuu geli doonaa Naar aad u olol iyo hur badan.

# 6220

Iyo marwadiisuba, xaabo siddada ah, (ee xanta iyo xinta iyo dirdirada badan),

# 6221

Qoorteeda waxaa ku wareegsan xadhig xaskul la soohay ah.

# 6222

Dheh: Isagu, Allaah waa Mid Keliya.

# 6223

Allaah waa ma baahdaha loo wada baahan yahay.

# 6224

Ma dhalin (ma leh ilmo), lamana dhalin (oo ma leh waalid iyo xaas midna).

# 6225

Oo ma jiro axad u dhigma.

# 6226

Dheh: Waxaan ka magan galay Rabbiga oogga (dillaacsha, waa Alle'e)

# 6227

Sharka waxa uu abuuray;

# 6228

Iyo sharka habeenka mugdiga badan marka uu mugdigiisa daboolo (samada iyo arlada dhexdooda).

# 6229

Iyo sharka kuwa wax ku tufa guntimaha (saaxirooyinka iyo sixiroolayaasha).

# 6230

Iyo sharka xaasidka marka uu wax xasdo.

# 6231

Dheh: Waxaan ka magan galay Rabbiga dadka.

# 6232

Boqorka dadka.

# 6233

Ilaaha dadka.

# 6234

Sharka waswaasiyaha (sheydaanka) soo noqnoqodka badan.

# 6235

Kaasoo waswaasiya laabaha dadka

# 6236

(Shaydaankaa) oo jin iyo dadba leh.

